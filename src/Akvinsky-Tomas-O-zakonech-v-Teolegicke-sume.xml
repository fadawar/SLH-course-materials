<?xml version="1.0" encoding="utf-8"?>
<book xmlns="http://docbook.org/ns/docbook" version="5.0" xml:lang="sk">
  <info>
    <title>O zákonech v Teolegické sumě</title>
    <author>
      <firstname>Tomáš</firstname>
      <surname>Akvinský</surname>
    </author>
    <publisher>
      <publishername>Krystal OP</publishername>
      <address>
        <city>Praha</city>
      </address>
    </publisher>
    <pubdate>2003</pubdate>
  </info>

  <chapter>
    <title>Otázka 90</title>

    <section>
      <title>Článek čtvrtý - Zda vyhlášení patří k pojmu zákona</title>
      <para>Zdá se, že vyhlášení nepatří k pojmu zákona.</para>
      <para>1. Přirozený zákon má nejvíce povahu zákona. Ale přirozený zákon nepotřebuje žádné vyhlášení. Tedy k pojmu
        zákona nepatří, aby byl vyhlášen.
      </para>
      <para>2. K zákonu náleží, že někoho zavazuje k vykonání nebo nevykonání něčeho. Ale plnit zákon jsou zavázáni
        nejen ti, v jejichž přítomnosti byl zákon vyhlášen, ale i jiní. Tedy vyhlášení nepatří k pojmu zákona.
      </para>
      <para>3. Závaznost zákona sahá i do budoucnosti, neboť „zákony ukládají pravidla i pro budoucí záležitosti“, jak
        říkají právníci /22/. Ale zákon se vyhlašuje těm, kteří žijí v současnosti. Tedy vyhlášení nepatří nutně k
        zákonu.
      </para>
      <para>
        <emphasis>Na druhé straně:</emphasis>
      </para>
      <para>V Dekretáliích se říká, že „zákony se stanoví tím, že se vyhlašují“ /23/.</para>
      <para>
        <emphasis>Odpovídám:</emphasis>
      </para>
      <para>V prvním článku jsme řekli, že zákony se ukládají druhým jako pravidlo či míra. Avšak pravidlo a míra se
        ukládají tím, že se přenesou na ty, kteří jsou jimi řízeni a odměřováni. Tedy má-li zákon, jak mu náleží, nabýt
        závaznosti, musí být přenesen na ty, kteří jím mají být řízeni. Toto přenesení se děje tím, že se zákon uvede v
        jejich známost jeho vyhlášením. Tedy vyhlášení je nutné k tomu, aby zákon nabyl své moci.
      </para>
      <para>Z předchozích článků lze složit definici zákona: zákon není nic jiného než určité ustanovení rozumu vydané a
        vyhlášené k obecnému dobru tím, kdo má péči o společnost.
      </para>
      <para>
        <emphasis>K námitkám:</emphasis>
      </para>
      <para>1. Přirozený zákon je vyhlášen tím, že Bůh ho vložil do mysli lidí tak, že ho mohou přirozeně poznávat.
      </para>
      <para>2. Ti, kteří nejsou přítomni při vyhlášení zákona, jsou zavázáni plnit zákon, pokud se o něm po jeho
        vyhlášení dovídají nebo mohou dovědět prostřednictvím druhých.
      </para>
      <para>3. Vyhlášení, k němuž dochází nyní, sahá do budoucnosti na základě písemného záznamu, jímž je zákon jakoby
        neustále vyhlašován. Proto Isidor říká, že „lex (zákon) je odvozený od legere (číst), protože je napsán“ /24/.
      </para>

      <literallayout>
        Článek první
        1. ST I-II 57
        2. ST I-II 9,1
        3. Digesta I n.
        4. ST I-II 17,1
        5. ST I-II 1,1 ad 3
        6. Etika 7,9
        7. ST I-II 13,3; 76,1
        8. Etika 7,3
        9. ST I-II 17,1
        Článek druhý
        10. Etym. 5,3
        11. Etym. 5,21
        12. ST I-II, 2,7; 3,1
        13. Etika 5,1
        14. Pol. 1,1
        Článek třetí
        15. Etika 2,1
        16. Etym. 5,10
        17. Decretum cap. I, dist. 2
        18. ST I-II 90,1
        19. Etika 10,9
        20. ST I-II 92,2, ad 3; II-II 64,3
        21. Pol. 1,1
        Článek čtvrtý
        22. Codex 1,7
        23. Decretalia, dist. 4
        24. Etym. 5,3; 2,10
      </literallayout>
    </section>
  </chapter>

  <chapter>
    <title>Otázka 91 - RŮZNÉ DRUHY ZÁKONŮ</title>
    <para>Dělí se na šest článků</para>
    <para>Nyní budeme uvažovat o různých druzích zákonů. Položíme k tomu šest otázek: 1. Existuje věčný zákon? 2.
      Existuje přirozený zákon? 3. Existuje lidský zákon? 4. Existuje Boží zákon? 5. Existuje jen jeden Boží zákon nebo
      více? 6. Existuje zákon hříchu?
    </para>

    <section>
      <title>Článek první - Zda existuje věčný zákon</title>
      <para>Zdá se, že neexistuje žádný věčný zákon.
        <footnote>
          <para>V tomto článku nejde prvotně o to, zda nějaký zákon může či nemůže být věčný, ale o to, zda existuje
            druh zákona, který se označuje termínem „věčný zákon“.
          </para>
        </footnote>
      </para>
      <para>1. Každý zákon se někomu ukládá. Ale od věčnosti nebyl nikdo, komu by mohl být nějaký zákon uložen. Od
        věčnosti existoval jen Bůh. Tedy žádný zákon není věčný.
      </para>
      <para>2. K pojmu zákona patří jeho vyhlášení. Ale vyhlášení nemohlo být od věčnosti, protože od věčnosti nebyl
        nikdo, komu by byl vyhlášen. Tedy žádný zákon nemůže být věčný.
      </para>
      <para>3. Zákon zahrnuje zaměření k cíli. Ale nic, co je zaměřeno k cíli, není věčné. Věčný je jedině poslední cíl.
        Tedy žádný zákon není věčný.
      </para>
      <para>
        <emphasis>Na druhé straně:</emphasis>
      </para>
      <para>Augustin říká: „Zákon, jímž je nejvyšší rozum, nelze chápat jinak než jako neměnný a věčný“ /1/.</para>
      <para>
        <emphasis>Odpovídám:</emphasis>
      </para>
      <para>V předchozí otázce jsme řekli, že zákon není nic jiného než příkaz praktického rozumu vydaný tím, kdo vládne
        nějaké dokonalé společnosti. Jestliže tedy předpokládáme, že svět je řízen Boží prozřetelností, jak jsme ukázali
        výše /2/, je zřejmé, že celá vesmírná obec je řízena Božím rozumem. A proto idea řízení věcí, která je v Bohu
        jako vládci vesmíru, má povahu zákona.
      </para>
      <para>Boží rozum ovšem nic nepoznává v čase, ale jeho poznání je věčné, jak se říká v Knize přísloví (8,23). Proto
        je nutno nazvat onen zákon věčným.
        <footnote>
          <para>Tomáš rozlišuje věčný zákon, Boží prozřetelnost a Boží vládu: Bůh tvoří věci a zachovává je v bytí,
            aby svou činností dosáhly plného rozvinutí (dílčí cíl), a tím zároveň dosáhly svého obecného cíle, jímž je
            Bůh
            sám. Stvořené věci jsou činné pro cíl svou vlastní činností, ale Bůh s nimi při tom spolupůsobí: vytváří
            jejich
            činnost spolu s nimi a řídí ji k cíli.
          </para>
          <para>Bůh řídí stvořené věci k cíli jednak svým zákonem, jednak svou prozřetelností. Zákon (věčný) a
            prozřetelnost
            jsou v Bohu reálně totožné, ale rozumem je můžeme rozlišit. Zákon i prozřetelnost se týkají řízení věcí k
            cíli.
            Zákon zaměřuje věci k cíli tím, že (závazně) stanoví, jak věci mají jednat. Prozřetelnost zaměřuje věci k
            cíli
            tím, že provádí to, co přikazuje zákon, neboli to, co se má dít podle zákona. Tomáš říká: „V Bohu věčný
            zákon
            není prozřetelnost, ale jakoby princip prozřetelnosti“ (De veritate 5,1 ad 6). „Věčný zákon je idea (ratio)
            Boží
            prozřetelnosti“ (ST I-II, 93,4).
          </para>
          <para>Prozřetelnost, která aktuálně vede věci k cíli, může být chápána dvojím způsobem: jako (rozumové)
            rozvržení
            realizace zákona – to je vlastní prozřetelnost, a jako vlastní provedení tohoto rozvržení – to se nazývá
            Boží
            vláda. Srov. ST I, 22,1, ad 2; Gredt § 854.
          </para>
        </footnote>
      </para>
      <para>
        <emphasis>K námitkám:</emphasis>
      </para>
      <para>1. Věci, které samy ještě neexistují, existují v Bohu, pokud jsou jím poznávány a předurčeny, jak čteme v
        Řím 4,17: „[Bůh], který povolává to, co není, jako by bylo“. A tak věčná idea Božího zákona má povahu věčného
        zákona, pokud je Bohem zaměřen na spravování věcí, které předem poznal.
      </para>
      <para>2. Zákon je vyhlašován jednak ústně, jednak písemně. Ze strany Boha je věčný zákon vyhlášen obojím způsobem,
        neboť jak Boží Slovo, tak zápis v knize života
        <footnote>
          <para>Božím Slovem je míněna druhá osoba Boží Trojice, jíž se přivlastňuje poznání.</para>
          <para>O knize života se mluví na různých místech Písma (Ž1 69,29; Ex 32,32 n.; Lk 10,20; Zj 20,12). Je to
            metaforické označení, které může podle Tomáše znamenat tři věci: „Za prvé soupis těch, kteří jsou vyvoleni k
            životu…, za druhé soupis těch věcí, které vedou do života, a to dvojím způsobem: buď jako soupis toho, co se
            má
            konat – a pak se knihou života nazývá Starý a Nový zákon, nebo jako soupis toho, co se už stalo – a tak se
            knihou života nazývá Boží síla, jíž se stane, že budou každému v paměti ukázány jeho skutky.“ (ST I, 24,1,
            ad 1)
          </para>
        </footnote>
        jsou věčné. Ale ze strany tvora, který zákon slyší a čte,
        vyhlášení nemůže být věčné.
      </para>
      <para>3. Zákon zahrnuje aktivní zaměření k cíli, pokud zákon zaměřuje určité věci k cíli; ne však pasivní
        zaměření, tj. sám zákon není zaměřen k cíli, leda nahodile ve vládci, jehož cíl je mimo něho a k tomuto cíli
        musí být zaměřen i jeho zákon. Ale cílem Boží vlády je sám Bůh. Ani jeho zákon není od něho odlišný. Proto věčný
        zákon není zaměřen k jinému cíli.
      </para>
    </section>

    <section>
      <title>Článek druhý - Zda v nás existuje přirozený zákon</title>
      <para>Zdá se, že v nás neexistuje žádný přirozený
        <footnote>
          <para>Slovo „přirozený“ souvisí se slovem „přirozenost“. Přirozenost je podle Tomáše to, co věc je neboli
            esence
            věci, pokud je principem činnosti. Je to esence věci chápaná dynamicky. Každé jsoucno má svou přirozenost.
            Slovo
            „přirozený“ má různé významy podle toho, v jakém smyslu chápeme přirozenost.
          </para>
          <para>Za prvé „přirozené“ je opakem „umělého, zhotoveného“. Přirozené je to, co je dáno na základě
            přirozenosti
            bez přičinění člověka. Opakem je kultura v širokém smyslu, to, co vzniká plánovitou a tvořivou činností
            člověka.
            Za druhé „přirozené“ je opakem „nepřirozeného“ či „protipřirozeného“, „násilného“. Přirozené je to, co se
            děje
            ve shodě se sklony přirozenosti, násilné se děje proti nim. Např. pro člověka je přirozené jednat svobodně,
            nepřirozené být k něčemu nucen; přirozené je to, co rozvíjí přirozenost, nepřirozené nebo protipřirozené je
            to,
            co přirozenost deformuje. Za třetí „přirozené“ je opakem „nadpřirozeného“. Přirozené je to, co nepřesahuje
            síly
            a požadavky dané přirozeností. Např. vzkřísit mrtvého k životu je pro člověka nadpřirozené. – Zákon může být
            „přirozený“ ve všech uvedených významech.
          </para>
          <para>Přirozený zákon se nazývá „přirozeným“ (hlavně) proto, že lidský rozum dospívá k jeho poznání
            prostřednictvím lidské přirozenosti.
          </para>
        </footnote>
        zákon.
      </para>
      <para>1. Člověk je dostatečně řízen věčným zákonem. Neboť podle Augustinových slov „věčný zákon je zákon, podle
        něhož je správné, aby všechny věci byly dokonale uspořádány“ /3/. Ale přirozenost neoplývá věcmi nadbytečnými,
        stejně jako neodpírá věci potřebné. Tedy v člověku neexistuje žádný přirozený zákon.
      </para>
      <para>2. Zákon zaměřuje skutky člověka k jeho cíli, jak jsme řekli výše /4/. Ale lidské skutky nejsou zaměřovány k
        cíli přirozeností, jak je tomu u nerozumných tvorů, kteří jednají pro cíl pouze na základě přirozené snaživosti
        (appetitus naturalis).
        <footnote>
          <para>Přirozená snaživost je sklon daný samotnou přirozeností, nikoli na základě poznání, např. sklon
            přirozenosti k bytí, sklon zraku k vidění, sklon vůle ke štěstí jakožto cíli. Přirozená snaživost vyplývá z
            přirozenosti nutně.
          </para>
        </footnote>
        Člověk jedná pro cíl na základě svého rozumu a vůle. Tedy pro člověka žádný zákon není
        přirozený.
        <footnote>
          <para>V této námitce se přirozeným zákonem rozumí zákon, který zaměřuje k cíli pouze přirozeností, tj. bez
            účasti rozumu a vůle.
          </para>
        </footnote>
      </para>
      <para>3. Čím je někdo svobodnější, tím méně je pod zákonem. Ale člověk je svobodnější než všichni ostatní
        živočichové, neboť na rozdíl od ostatních
      </para>
      <para>živočichů má svobodnou vůli. Přitom jiní živočichové nejsou podřízeni přirozenému zákonu.
        <footnote>
          <para>V této námitce se přirozeným zákonem rozumí zákon, který je podílem na věčném zákoně. Předpokládá se,
            že „přírodní“ zákon, jemuž jsou podřízeni živočichové, není podílem na věčném zákoně.
          </para>
        </footnote>
        Tedy ani člověk není podřízen přirozenému zákonu.
      </para>
      <para>
        <emphasis>Na druhé straně:</emphasis>
      </para>
      <para>V Řím 2,14 se říká: „Jestliže národy, které nemají zákon, přirozeně činí to, co zákon žádá…“ Glosa připojuje
        k těmto slovům tento komentář: „Třebaže nemají psaný zákon, mají zákon přirozený, jímž každý poznává a je si
        vědom, co je dobré a co je špatné.“
      </para>
      <para>
        <emphasis>Odpovídám:</emphasis>
      </para>
      <para>V předchozí otázce jsme řekli, že zákon je pravidlo a měřítko a že pravidlo a měřítko může v něčem být
        dvojím způsobem. Jedním způsobem je ve věci, která řídí a odměřuje, druhým způsobem v tom, co je řízeno a
        odměřováno, neboť něco je odměřováno a řízeno v té míře, jak má podíl na míře a pravidlu. – V přecházejícím
        článku jsme také řekli, že všechny věci, které jsou podřízeny Boží prozřetelnosti, jsou řízeny a odměřovány
        věčným zákonem. Je tedy zřejmé, že všechny věci se nějak podílejí na věčném zákoně, totiž tak, že na základě
        věčného zákona, který byl do nich vtištěn, mají sklon k vlastním úkonům a cílům.
      </para>
      <para>Avšak rozumný tvor je mezi všemi ostatními tvory podřízen Boží prozřetelnosti vznešenějším způsobem, pokud
        se sám podílí na prozřetelnosti tím, že prozřetelně pečuje o sebe a o jiné. Tedy i on má podíl na věčném rozumu
        a tak má přirozený sklon k náležitým úkonům a k náležitému cíli. A taková účast rozumného tvora na věčném zákoně
        se nazývá přirozený zákon.
      </para>
      <para>Mluví o tom také žalmista (4,6-7). Nejprve říká: „Oběť spravedlnosti mu obětujte.“ Pak jako by se někteří
        ptali, co je spravedlivé, dodává: „Mnozí říkají: kdo nám ukáže dobré věci?“ A na tuto otázku odpovídá: „Je do
        nás vtištěno světlo tvé tváře, Hospodine.“ Jako by chtěl říci, že světlo přirozeného rozumu, jímž poznáváme, co
        je dobré a co zlé – což činí přirozený zákon – není nic jiného než otisk Božího světla v nás.
      </para>
      <para>Z toho je patrné, že přirozený zákon není nic jiného než účast rozumového tvora na věčném zákoně.</para>
      <para>
        <emphasis>K námitkám:</emphasis>
      </para>
      <para>1. Uvedený argument by platil, kdyby přirozený zákon byl něco rozdílného od věčného zákona. Ale přirozený
        zákon je pouze jakýsi podíl na věčném zákoně, jak jsme řekli v odpovědi.
        <footnote>
          <para>Věčný zákon a přirozený zákon se v některých věcech od sebe liší: Věčný zákon je v Bohu, totožný s
            Bohem,
            nestvořený, mimo čas, zatímco přirozený zákon je v člověku, stvořený, v čase. Ale v podstatných věcech se
            tyto
            zákony shodují: 1. V obsahu: podíl přirozeného zákona na věčném zákoně záleží v poznání věčného zákona.
            Člověk ovšem nepoznává
            věčný zákon, jak je sám o sobě, tj. v Bohu, ale způsobem, který je přiměřený člověku, a kromě toho obsah
            přirozeného zákona je omezen na cíle lidské přirozenosti, netýká se celého projektu věčného zákona. – 2.
            V původu zákona: vlastním původcem přirozeného zákona je Boží rozum. Lidský rozum poznává přirozený zákon,
            ale
            nevytváří ho. Přirozený zákon je vyhlašován v našem rozumu tím, že ho rozum poznává (na základě bytostných
            sklonů přirozenosti), ale náš rozum tento zákon nedává, tj. nestanoví ho. Přirozený zákon existuje v Bohu v
            podobě věčného zákona; existuje v člověku (jako účast na věčném zákoně) tím, že ho rozum poznává pomocí
            přirozenosti. (M)
          </para>
        </footnote>
      </para>
      <para>2. Každá činnost rozumu a vůle plyne v nás z toho, co je podle přirozenosti, jak jsme řekli výše /5/. Neboť
        každý úsudek se zakládá na principech, které poznáváme přirozeně, a každý úkon chtění týkající se prostředků k
        cíli plyne z přirozeného chtění posledního cíle. Tak se také první zaměření našich úkonů k jejich cíli nutně
        děje skrze přirozený zákon.
      </para>
      <para>3. I nerozumní živočichové se podílejí svým způsobem na věčném zákoně, tak jako rozumní tvorové. Ale rozumní
        tvorové se na něm podílejí v rozumu a rozvažování, a proto účast rozumového tvora na věčném zákoně se nazývá
        zákonem ve vlastním smyslu, neboť zákon je věc rozumu, jak jsme řekli výše /6/. Ale nerozumní tvorové se na
        věčném zákoně nepodílejí v rozumu, proto se tato účast nazývá zákonem pouze analogicky.
      </para>
    </section>

    <section>
      <title>Článek třetí - Zda existuje lidský zákon</title>
      <para>Zdá se, že neexistuje žádný lidský
        <footnote>
          <para>
            Lidský zákon je zákon vydaný a vyhlášený lidmi narozdíl od Božího zákona, vydaného a vyhlášeného Bohem.
            Lidský zákon se liší od přirozeného zákona tím, že není poznáván bezprostředně na základě lidské
            přirozenosti, ale je výtvorem lidského rozumu a je vyhlašován zvláštním sdělením.
          </para>
        </footnote>
        zákon.
      </para>
      <para>1. Přirozený zákon je účast na věčném zákoně, jak jsme řekli v předchozím článku. Ale věčným zákonem jsou
        „všechny věci dokonale uspořádány“, jak říká Augustin /7/. Tedy k uspořádání všech lidských věcí stačí přirozený
        zákon. Není tedy nutné, aby byl ještě nějaký lidský zákon.
      </para>
      <para>a Lidský zákon je zákon vydaný a vyhlášený lidmi narozdíl od Božího zákona, vydaného a vyhlášeného Bohem.
        Lidský zákon se liší od přirozeného zákona tím, že není poznáván bezprostředně na základě lidské přirozenosti,
        ale je výtvorem lidského rozumu a je vyhlašován zvláštním sdělením.
      </para>
      <para>2. Zákon má povahu míry, jak bylo řečeno výše /8/. Ale lidský rozum není mírou věcí, ale spíše naopak, jak
        se říká v Metafyzice /9/. Tedy z lidského rozumu nemůže vzejít žádný zákon.
      </para>
      <para>3. Míra má být naprosto jistá, jak se říká v Metafyzice /10/. Ale výroky lidského rozumu ve věcech jednání
        jsou nejisté, jak se praví v Knize moudrosti (9,14): „Myšlenky lidí jsou nejisté a naše úmysly nemají trvání.“
        Tedy z lidského rozumu nemůže vzejít žádný zákon.
      </para>
      <para>
        <emphasis>Na druhé straně:</emphasis>
      </para>
      <para>Augustin rozlišuje dvojí zákon – jeden věčný, druhý časný, a ten nazývá lidským /11/.</para>
      <para>
        <emphasis>Odpovídám:</emphasis>
      </para>
      <para>Výše jsme řekli /12/, že zákon je určitý příkaz praktického rozumu. Pozorujeme však, že praktický i
        teoretický rozum
        <footnote>
          <para>Rozum teoretický (spekulativní) a praktický nejsou podle Tomáše dvě různé schopnosti člověka (jako
            rozum a
            vůle), ale dvě funkce jednoho a téhož rozumu. Rozum teoretický poznává pravdu pro ni samotnou, rozum
            praktický poznává pravdu, aby řídil činnost, zaměřuje pravdu k dílu.
          </para>
        </footnote>
        postupují podobně, totiž od principů k závěrům, jak jsme také řekli (tamtéž). V teoretickém
        rozumu z přirozeně poznaných nedokazatelných principů
        <footnote>
          <para>Nedokazatelné principy jsou principy, jež jsou samy o sobě zřejmé, a proto nepotřebují důkaz. Bez
            nedokazatelných principů není možný důkaz: Důkaz vyžaduje, aby byl při dokazování vyloučen postup
            donekonečna.
            Ale takový postup donekonečna by byl nutný, kdyby neexistovaly věty, které důkaz nepotřebují. Nedokazatelným
            principem je např.: Totéž nelze zároveň tvrdit i popírat o tomtéž.
          </para>
        </footnote>
        vyvozujeme závěry různých věd, jejichž poznání nám není
        dáno od přirozenosti, ale nalézáme je úsilím rozumu. Podobně lidský rozum
        <footnote>
          <para>Lidský rozum jakožto rozum praktický.</para>
        </footnote>
        musí postupovat od příkazů
        přirozeného zákona jakoby od obecných a nedokazatelných principů k méně obecným ustanovením. A tato zvláštní
        ustanovení nalezená lidským rozumem se nazývají lidskými zákony, pokud jsou splněny ostatní podmínky náležející
        k pojmu zákona, jak jsme řekli v předchozí otázce. Proto Cicero ve své Rétorice říká, že „spravedlnost má svůj
        původ v přirozenosti; pak se některé věci stanou pro svou užitečnost zvykem; načež věci vzešlé z přirozenosti a
        přijaté zvykem byly ze strachu a ze zbožnosti uloženy jako zákon.“ /13/
      </para>
      <para>
        <emphasis>K námitkám:</emphasis>
      </para>
      <para>1. Lidský rozum se nemůže podílet na Božím rozumu plně, nýbrž jen svým vlastním způsobem a nedokonale. Na
        straně spekulativního (teoretického) rozumu máme na základě přirozené účasti na Boží moudrosti poznání určitých
        obecných principů, ne
        však vlastní poznání každé jednotlivé pravdy, jak je obsažena v Boží moudrosti. Podobně na straně praktického
        rozumu máme přirozenou účast na věčném zákoně, pokud jde o určité obecné principy, ne však pokud jde o zvláštní
        ustanovení týkající se jednotlivých případů, i když jsou tato ustanovení obsažena ve věčném zákoně. Proto je
        nutné, aby je lidský rozum vyhlásil jako zákon.
        <footnote>
          <para>O vztahu zákona lidského a přirozeného viz dále 95,2.</para>
        </footnote>
      </para>
      <para>2. Lidský rozum není sám o sobě mírou věcí, ale obecné principy, které má od přirozenosti, jsou určitá
        obecná pravidla a měřítka těch věcí, které má člověk konat. Přirozený rozum je tedy mírou a pravidlem těchto
        věcí, ne však toho, co je od přirozenosti.
      </para>
      <para>3. Praktický rozum se zabývá praktickými věcmi, které jsou jednotlivé a nahodilé, nikoli nutnými věcmi,
        jimiž se zabývá teoretický rozum. Proto lidské zákony nemohou být tak prosté omylu jako důkazné závěry věd. Není
        však nutné, aby každá míra byla naprosto neomylná a jistá, nýbrž jen potud, pokud je to možné v jejím vlastním
        rodu.
      </para>
    </section>
  </chapter>

  <chapter>
    <title>Otázka 92 - O ÚČINCÍCH ZÁKONA</title>
    <para>Dělí se na dva články</para>
    <para>Nyní budeme uvažovat o účincích zákona. K tomu se kladou dvě otázky:</para>
    <para>1. Zda je účinkem zákona, že činí lidi dobrými. 2. Zda je účinkem zákona přikazovat, zakazovat, dovolovat a
      trestat, jak říká Právník.
    </para>

    <section>
      <title>Článek první - Zda je účinkem zákona, že činí lidi dobrými</title>
      <para>Zdá se, že účinkem zákona není, že činí lidi dobrými.</para>
      <para>1. Lidé jsou dobří skrze ctnost, neboť ctnost, jak čteme /1/, je „to, co činí dobrým jejího nositele“. Avšak
        ctnost je v člověku jedině od Boha, protože on „ji v nás působí bez nás“, jak jsme řekli výše, když jsme
        definovali ctnost /2/. Tedy zákon nečiní lidi dobrými.
      </para>
      <para>2. Zákon člověku prospívá, jen když ho člověk poslouchá. Ale to, že člověk poslouchá zákon, má příčinu v
        dobrotě člověka. Tedy dobrota člověka je předpokladem zákona. Tedy zákon nečiní lidi dobrými.
      </para>
      <para>3. Zákon je zaměřen ke společnému dobru, jak jsme řekli výše /3/. Avšak někteří lidé se chovají dobře ve
        společných věcech, ale nechovají se dobře ve vlastních věcech.
        <footnote>
          <para>Smysl námitky: Zákon je zaměřen jen ke společnému dobru. Nečiní lidi dobrými v jejich soukromých věcech.
            Ale člověk není dobrý, není-li dobrý také ve vlastních věcech. Tedy zákon nečiní lidi „jednoduše“ dobrými.
          </para>
        </footnote>
        Tedy vlastností zákona není činit lidi dobrými.
      </para>
      <para>4. Některé zákony jsou tyranské, jak říká Filosof /4/. Ale záměrem tyrana není dobrota poddaných, ale pouze
        jeho vlastní prospěch. Tedy zákon nečiní lidi dobrými.
      </para>
      <para>
        <emphasis>Na druhé straně:</emphasis>
      </para>
      <para>Filosof říká /5/, že „zákonodárce chce činit občany dobrými“.</para>
      <para>
        <emphasis>Odpovídám:</emphasis>
      </para>
      <para>Výše jsme řekli /6/, že zákon není nic jiného než příkaz rozumu, jímž vládce řídí ty, kteří jsou mu
        podřízeni. Avšak ctnost toho, co je podřízené, záleží v tom, že se dobře podřizuje tomu, co ho řídí. Tak ctnost
        schopností zvaných vznětlivost a dychtivost
        <footnote>
          <para>Tomáš rozlišuje v oblasti smyslové snaživosti dvě schopnosti, a to
            <emphasis>dychtivost</emphasis>
            (appetitus
            concupiscibilis) a
            <emphasis>vznětlivost</emphasis>
            (appetitus irrascibilis). Předmětem dychtivosti je dobro jakožto příjemné
            smyslům (úkony: láska, touha, potěšení a jejich opak), předmětem vznětlivosti je dobro jakožto nesnadné
            (úkony: naděje, odvaha a jejich opak, hněv).
          </para>
        </footnote>
        záleží v tom, že dobře poslouchají rozum. A podle toho „ctnost každého podřízeného
        záleží v tom, že se dobře podřizuje svému vládci“, jak říká Filosof /7/. Avšak každý zákon je dán k tomu, aby ho
        podřízení poslouchali. Z toho je zjevné, že vlastností zákona je vést podřízené k jejich vlastní ctnosti. A
        protože ctnost je „to, co činí dobrým jejího nositele“, plyne z toho, že vlastním účinkem zákona je, že činí
        dobrými ty, jimž je dán, a to buď prostě a jednoduše, anebo po nějaké stránce.
        <footnote>
          <para>Poslušnost k zákonu nečiní člověka jen dobrým podřízeným jako takovým, ale dobrým vůbec. Neboť zákonem,
            který (podle teze) činí člověka dobrým, se nemyslí jednotlivý zákon, ale zákon vůbec (také věčný, Boží
            atd.). Kdo se tedy podřizuje zákonu, nepodřizuje se jen tomu či onomu dobru, ale směřuje k blaženosti vůbec
            - a tím se stává dobrým.
          </para>
        </footnote>
      </para>
      <para>Jestliže záměr zákonodárce směřuje k pravému dobru – to je ke společnému dobru řízenému podle Boží
        spravedlnosti – pak účinkem zákona je, že činí lidi dobrými prostě a jednoduše. Jestliže však záměr zákonodárce
        směřuje k něčemu, co není dobro prostě a jednoduše, ale jen dobro pro něho prospěšné nebo pro něho příjemné,
        nebo směřuje k něčemu, co odporuje Boží spravedlnosti, pak účinkem zákona není, že činí lidi dobrými jednoduše,
        ale jen po nějaké stránce, totiž ve vztahu k této zvláštní vládě. Tak se dobro nachází i v tom, co je samo o
        sobě špatné. Někdo se například nazývá dobrým zlodějem, protože si počíná tak, jak to odpovídá jeho cíli.
      </para>
      <para>
        <emphasis>K námitkám:</emphasis>
      </para>
      <para>1. Výše jsme ukázali /8/, že ctnost je dvojí, totiž získaná a vlitá.
        <footnote>
          <para>Tomáš chápe ctnost jako trvalou dispozici k dobrému jednání. Tuto dispozici člověk získává buď
            opakovanou činností - pak jde o ctnost
            <emphasis>získanou</emphasis>
            ; nebo jako dar od Boha - pak jde o tzv. ctnost
            <emphasis>vlitou</emphasis>
            (např.
            víra, naděje, láska aj.). Srov. 100, 12, pozn. c.
          </para>
        </footnote>
        K obojí ctnosti pak přispívá navykání
        na skutky, ale různě: U získané ctnosti je (toto navykání) její příčinou, kdežto u vlité ctnosti k ní disponuje,
        a když tato ctnost už existuje, zachovává ji a posiluje. Zákon je dán k tomu, aby řídil lidské skutky: pokud
        tedy lidské skutky vedou ke ctnosti, potud zákon činí lidi dobrými. Proto Filosof říká /9/, že „zákonodárci činí
        lidi dobrými tím, že je navykají na dobré činy“.
      </para>
      <para>2. Příčinou poslušnosti zákonů není vždycky dokonalá dobrota ctnosti, nýbrž někdy strach z trestu, někdy
        pouze příkaz rozumu, který je jakýmsi principem ctnosti,
        <footnote>
          <para>Rozum je principem ctnosti, pokud poznává, co je dobré, a řídí k tomu činnost vůle. Srov. 95,1, pozn. a.
          </para>
        </footnote>
        jak jsme řekli výše /10/.
      </para>
      <para>3. Dobrota části se posuzuje ve vztahu k jejímu celku.
        <footnote>
          <para>Dobrotu člověka můžeme posuzovat, jednak pokud jde o člověka jako takového, jednak o člověka jako část
            společnosti. Člověk jako takový je „jednoduše“ dobrý, je-li dobrý po mravní stránce. Člověk jako část
            společnosti je dobrý, má-li správný vztah ke společnému dobru. Ale člověk jakožto člověk je částí
            společnosti, a
            proto člověk není dobrý, nemá-li správný vztah ke společnému dobru. K úplné dobrotě patří, aby člověk byl
            dobrý
            sám o sobě a dobrý jako část celku. Ale stává se, že někdo je dobrý občan, ale není „jednoduše“ dobrý. Pak
            je dobrý jen „po určité stránce“.
          </para>
        </footnote>
        Augustin proto říká, že „zrůdná je každá část, jež
        není v souladu s celkem“ /11/. Jelikož každý člověk je částí obce (státu), je nemožné, aby některý člověk byl
        dobrý, není-li v dobrém poměru ke společnému dobru. Ani celek nemůže dobře existovat, nejsou-li k němu v dobrém
        poměru jeho části. Proto je nemožné, aby společné dobro obce (státu) bylo v dobrém stavu, nejsou-li občané
        ctnostní, alespoň ti, jejichž úkolem je vládnout. Ale k dobru společnosti stačí, aby ostatní občané byli
        ctnostní potud, že poslouchají příkazy vládců. Filosof proto říká, že „ctnost vládce je tatáž jako ctnost
        dobrého člověka, ale ctnost běžného občana není tatáž jako ctnost dobrého člověka“
        <footnote>
          <para>Tomáš říká, že vládce musí být obecně ctnostný, zatímco u občanů stačí, aby poslouchali zákony. Soukromá
            ne-mravnost vládců je totiž pro společnost škodlivější než soukromá nemravnost občanů. Občané jsou jen částí
            společnosti, zatímco vládce je jejich zástupcem a stará se o ně. Proto soukromá ne-mravnost vládce vede k
            tomu,
            že předpisuje občanům nevhodné, nedobré věci, a tak společnosti škodí. Pro společné dobro je tedy žádoucí,
            aby vládce byl dobrý (ctnostný) i jako vládce i jako člověk.
          </para>
        </footnote>
        /12/.
      </para>
      <para>4. Tyranský zákon není ve shodě s rozumem, a proto není prostě a jednoduše zákonem, ale spíše jakýmsi
        převrácením zákona. A přesto pokud má něco z povahy zákona, směřuje k tomu, aby občané byli dobří. Má totiž
        povahu zákona jen potud, pokud je příkazem nějakého vládce jeho podřízeným a pokud směřuje k tomu, aby podřízení
        tento zákon dobře poslouchali; což znamená, že je činí dobrými ne prostě a jednoduše, ale ve vztahu k této
        zvláštní vládě.
      </para>
    </section>
  </chapter>

  <chapter>
    <title>Otázka 95</title>

    <section>
      <title>Článek druhý - Zda každý lidský zákon je odvozen z přirozeného zákona</title>
      <para>Zdá se, že ne každý lidský zákon je odvozen z přirozeného zákona.</para>
      <para>1. Filosof říká /9/, že „zákonné právo
        <footnote>
          <para>Aristoteles na citovaném místě mluví o právu občanském neboli politickém, které se týká společného dobra
            obce (státu). Politické právo Aristotelés dělí na právo přirozené a právo zákonné. Tyto dva druhy občanského
            práva charakterizuje Aristotelés takto: „Přirozené právo má všude stejnou platnost a je nezávislé na
            souhlasu
            nebo nesouhlasu lidí. Naproti tomu zákonné právo je to, u něhož původně nezáleží na tom, zda se něco děje
            tak či onak, ale stává se závazným, jakmile je stanoveno“ (Et V,10, 1134b).
          </para>
          <para>Právo podle Aristotela je „úcta k zákonu a k občanské rovnosti“ (např. Et V,2; V,5), je tedy věcí
            spravedlnosti chápané obecně, která je „celou ctností“ (V,3,1130a). Proto Tomáš a jiní autoři užívají
            termínů
            „přirozený zákon“ a „přirozené právo“ ve stejném významu.
          </para>
        </footnote>
        je to, u něhož původně nezáleží na tom, zda se něco děje tak či
        onak“. Avšak u toho, co vyplývá z přirozeného zákona, záleží na tom, zda se něco děje tak či onak. Tedy to, co
        je stanoveno lidskými zákony, není vždy odvozeno z přirozeného zákona.
      </para>
      <para>2. Isidor /10/ i Filosof /11/ říkají, že pozitivní právo se odlišuje od práva přirozeného.
        <footnote>
          <para>Aristotelovo právo „zákonné“ je právo pozitivní. Přirozené právo (přirozený zákon) se liší od práva
            pozitivního (pozitivního zákona) způsobem vyhlášení. Přirozený zákon je vyhlašován prostřednictvím
            přirozenosti
            či přesněji přirozených sklonů. Pozitivní právo je vyhlašováno zvláštním sdělením. Je-li tímto sdělením
            Boží zjevení, jde o pozitivní zákon Boží. Je-li tímto sdělením vyhlášení lidského zákonodárce, jde o
            pozitivní zákon lidský.
          </para>
        </footnote>
        Ale to, co
        vyplývá jako závěry z obecných principů přirozeného zákona, náleží k přirozenému zákonu, jak jsme řekli výše
        /12/.
      </para>
      <para>Tedy to, co je stanoveno lidským zákonem, není odvozeno z přirozeného zákona.</para>
      <para>1. Přirozený zákon je stejný u všech lidí, neboť Filosof říká /13/, že „přirozené právo je to, které má
        všude stejnou platnost“. Tedy kdyby byly lidské zákony odvozeny z přirozeného zákona, plynulo by z toho, že i
        ony by byly stejné u všech lidí. Ale tak tomu zjevně není.
      </para>
      <para>2. Pro to, co je odvozeno z přirozeného zákona, lze uvést nějaký důvod. Ale „pro všechno, co zákonodárci
        stanovili jako zákon, nelze uvést důvod“, jak říká Právník /14/. Tedy ne všechny lidské zákony jsou odvozeny z
        přirozeného zákona.
      </para>
      <para>
        <emphasis>Na druhé straně:</emphasis>
      </para>
      <para>Cicero ve své Rétorice říká: „Věci vzešlé z přirozenosti a přijaté zvykem byly ze strachu a ze zbožnosti
        uloženy jako zákon.“ /15/
      </para>
      <para>
        <emphasis>Odpovídám:</emphasis>
      </para>
      <para>Augustin říká /16/, že „zákon, který není spravedlivý, není zákonem“. Má tedy sílu zákona potud, pokud je
        spravedlivý. Ve věcech lidských se o něčem říká, že je to spravedlivé, na základě toho, že je to správné podle
        pravidla rozumu. Ale prvním pravidlem rozumu je přirozený zákon, jak je patrné z toho, co jsme řekli výše /17/.
        Proto každý zákon stanovený lidmi má povahu zákona v té míře, nakolik je odvozen z přirozeného zákona. Jestliže
        se však v něčem od přirozeného zákona odchyluje, není to už zákon, nýbrž převrácení zákona.
      </para>
      <para>Je však třeba říci, že z přirozeného zákona lze něco odvodit dvojím způsobem, za prvé jako závěry z
        principů, za druhé jako jakási bližší určení určitých obecných věcí. První způsob je podobný tomu, jak se ve
        vědách z principů vyvozují závěry cestou důkazů. Druhý způsob se podobá tomu, jak se v uměních obecné formy
        blíže určují až k něčemu speciálnímu. Tak architekt musí obecnou formu domu blíže určovat až k té či oné podobě
        domu. Některé věci jsou tedy odvozeny z obecných principů přirozeného zákona na způsob závěrů. Např. „nesmí se
        zabíjet“ lze odvodit jako jakýsi závěr z principu „nikomu se nesmí působit zlo“. Některé věci jsou pak
        odvozovány na způsob určování. Například přirozený zákon stanoví, že zločinec má být potrestán. Že má být
        potrestán tím či oním způsobem, to přirozený zákon přímo nestanoví, ale je to určité bližší určení přirozeného
        zákona.
        <footnote>
          <para>První způsob odvozování z přirozeného zákona, totiž na způsob závěru (conclusio), záleží v tom, že to,
            co
            je obecné „vymezeně“ (universale), se určuje k méně obecnému či jednotlivému. Např. přirozený zákon stanoví,
            že je nutno se varovat obecně každého zla. Tedy i tohoto a tohoto zla.
          </para>
          <para>Druhý způsob odvozování z přirozeného zákona, totiž na způsob bližšího určování, záleží v tom, že to, co
            je
            obecné „nevymezeně“ (commune indeterminate), se blíže určuje k něčemu speciálnímu. Např. přirozený zákon
            stanoví, že zločinec má být potrestán. Ale přirozený zákon neříká, že má být potrestán obecně každým
            trestem,
            nýbrž stanoví to jen nevymezeně. Zákonodárná autorita pak blíže určuje způsob trestu pro určitého zločince,
            např. že zloděj bude trestán vězením na určitou dobu.
          </para>
          <para>Tento druhý způsob odvozování se uplatňuje nejen v lidském pozitivním zákoně, ale také v Božím
            pozitivním
            zákoně. Např. přirozený zákon stanoví, že Bůh má být uctíván v nějakém čase. Neříká, v kterém čase a jak.
            Třetí
            přikázání Desatera blíže určuje čas: sobotu (den odpočinku); církevní přikázání blíže určuje způsob: účast
            na bohoslužbě atd. (Viz Cajetanus)
          </para>
        </footnote>
      </para>
      <para>V lidských zákonech tedy nalézáme obojí způsob odvození. Ale to, co je odvozeno prvním způsobem, je obsaženo
        v lidském zákoně ne jako něco, co je stanoveno pouze zákonem, ale má také určitou sílu z přirozeného zákona. Ale
        to, co je odvozeno druhým způsobem, má sílu pouze lidského zákona.
        <footnote>
          <para>K tomu viz 95,4.</para>
        </footnote>
      </para>
      <para>
        <emphasis>K námitkám:</emphasis>
      </para>
      <para>1. Filosof mluví o tom, co je stanoveno zákonem jako bližší určení či specifikace příkazů přirozeného
        zákona.
      </para>
      <para>2. Tento důvod vychází z toho, co se odvozuje z přirozeného zákona jako závěry.</para>
      <para>3. Obecné principy přirozeného zákona nelze aplikovat na všechny lidi stejným způsobem, protože lidské věci
        jsou velmi rozmanité. Odtud vyplývá různost pozitivních zákonů u různých národů.
      </para>
      <para>4. Právníkův výrok se týká mínění starých lidí, která blíže určují přirozený zákon v jednotlivých věcech.
        Tato bližší určení jsou základem soudu zkušených a rozumných lidí jako určité principy, pokud totiž ihned vidí,
        jak se má vhodně rozhodovat v jednotlivých případech. Proto Filosof říká /18/, že „je třeba věnovat pozornost
        výrokům, i když jsou bez důkazu, a názorům zkušených a starších lidí nebo lidí rozumných právě tak jako
        důkazům“.
      </para>
    </section>
  </chapter>

  <chapter>
    <title>Otázka 96 - O MOCI LIDSKÉHO ZÁKONA</title>
    <para>Dělí se na šest článků</para>
    <para>Dále je třeba uvažovat o moci lidského zákona. K tomu se klade šest otázek:</para>
    <para>1. Zda lidský zákon se má formulovat obecně. 2. Zda lidský zákon má potlačovat všechny neřesti. 3. Zda lidský
      zákon je kompetentní přikazovat úkony všech ctností. 4. Zda zavazuje ve svědomí. 5. Zda lidskému zákonu podléhají
      všichni lidé. 6. Zda lidé podřízení zákonu smějí jednat mimo literu zákona.
    </para>

    <section>
      <title>Článek první - Zda lidský zákon se má formulovat obecně spíše než pro jednotlivé případy</title>
      <para>Zdá se, že lidský zákon se nemá formulovat obecně, ale spíše pro jednotlivé případy.</para>
      <para>1. Filosof říká, že „zákonné právo je…, cokoli se ustanovuje v jednotlivostech, a konečně vše, co jest
        odhlasováno“ /1/. Ale to je také jednotlivé, protože se to týká jednotlivých případů. Tedy zákon je formulován
        nejen obecně, ale také pro jednotlivé případy.
      </para>
      <para>2. Zákon řídí lidské skutky, jak jsme řekli výše /2/. Ale lidské skutky se týkají jednotlivých věcí. Tedy
        lidský zákon nemá být formulován obecně, ale spíše pro jednotlivé případy.
      </para>
      <para>3. Zákon je pravidlo a míra lidských skutků, jak jsme řekli výše /3/. A „míra má být velmi jistá“, jak čteme
        /4/. Ale žádná obecná věta týkající se lidských skutků nemůže být tak jistá, aby v některých jednotlivých
        případech neselhala.
        <footnote>
          <para>Viz případ s vrácením svěřené věci: ot. 94,4; 91,3, ad 3.</para>
        </footnote>
        Proto se zdá, že zákony nemají být formulovány obecně, ale pro jednotlivé případy.
      </para>
      <para>
        <emphasis>Na druhé straně:</emphasis>
      </para>
      <para>Právník říká, že „zákony mají být stanoveny pro to, co se děje častěji, a nestanoví se pro to, co se snad
        stane jen v jednom případě“ /5/.
      </para>
      <para>
        <emphasis>Odpovídám:</emphasis>
      </para>
      <para>Je-li něco určeno pro nějaký cíl, je nutné, aby to bylo tomuto cíli úměrné.</para>
      <para>Ale cílem zákona je společné dobro, neboť jak říká Isidor, „zákon nemá být napsán pro soukromou výhodu, ale
        ke společnému prospěchu občanů“ /6/. Proto lidské zákony mají být úměrné společnému dobru. Ale společné dobro
        obsahuje mnoho věcí. A tak zákon musí brát zřetel k mnoha věcem, jak pokud jde o osoby, tak o činnosti a doby,
        protože společné dobro obce (státu) se skládá z mnoha osob a jejich dobro vzniká mnoha činnostmi a nevytváří se
        na krátkou dobu, ale aby trvalo po všechen čas, jak jedni občané přicházejí po druhých, jak říká Augustin /7/.
      </para>
      <para>
        <emphasis>K námitkám:</emphasis>
      </para>
      <para>1. Filosof rozděluje zákonné právo, tj. pozitivní právo, na tři druhy: Některé věci jsou stanoveny naprosto
        obecně, to jsou obecné zákony. O těch Filosof říká, že „zákonné právo je to, na jehož obsahu zpočátku nezáleží,
        ale jakmile je dáno, již na něm záleží; například ustanovení, že výkupné má činit jednu minu“. – Některé věci
        jsou obecné po jedné stránce a individuální po jiné stránce. To jsou „privilegia“, jakoby „privátní zákony
        (leges)“, protože se týkají jednotlivých osob, ale jejich moc se vztahuje na mnoho věcí. O těch Filosof říká:
        „Cokoli se ustanovuje v jednotlivostech.“ – A konečně některé věci jsou legální (zákonné) ne proto, že to jsou
        zákony, ale proto, že to jsou aplikace obecných zákonů na jednotlivé případy, jako jsou usnesení, jež mají sílu
        zákona. O těch Filosof říká: „Vše, co jest odhlasováno.“ /8/
      </para>
      <para>2. Princip řízení se musí týkat mnoha věcí. Proto Filosof říká /9/, že „všechno, co patří do jednoho rodu,
        je měřeno nějakým jedním, jež je v tom rodu první“.
        <footnote>
          <para>Srov. 90,1, pozn. h.</para>
        </footnote>
        Kdyby tedy bylo tolik pravidel a měřítek, kolik je měřených
        a řízených věcí, pravidla a měřítka by přestala být potřebná, protože jejich užitek je v tom, že na základě
        jednoho lze poznat mnoho věcí. Kdyby se tedy zákon týkal pouze jednoho jednotlivého skutku, nebyl by potřebný. K
        řízení jednotlivých skutků jsou dány jednotlivé příkazy moudrých lidí, zatímco zákon je obecný příkaz, jak jsme
        řekli výše /10/.
      </para>
      <para>3. „Nesmíme ve všech věcech hledat stejný stupeň jistoty,“ jak čteme /11/. Tedy ve věcech nahodilých, jako
        jsou věci přírodní a lidské, stačí taková jistota, aby něco bylo pravdivé ve většině případů, i když někdy a v
        menšině případů selhává.
      </para>
    </section>

    <section>
      <title>Článek druhý - Zda lidský zákon má potlačovat všechny neřesti</title>
      <para>Zdá se, že lidský zákon má potlačovat všechny neřesti.</para>
      <para>1. Isidor říká, že „zákony byly dány, aby strachem před nimi byla krocena smělost lidí“ /12/. Ale nebyla by
        krocena dostatečně, kdyby zákon nepotlačoval všechna zla. Tedy lidský zákon má potlačovat všechna zla.
      </para>
      <para>2. Záměrem zákonodárce je činit občany ctnostnými. Ale nikdo nemůže být ctnostný, nezdržuje-li se všech
        neřestí. Tedy lidský zákon má zdržovat od všech neřestí.
      </para>
      <para>3. Výše jsme řekli /13/, že lidský zákon je odvozen z přirozeného zákona. Ale přirozenému zákonu odporují
        všechny neřesti. Tedy lidský zákon má potlačovat všechny neřesti.
      </para>
      <para>
        <emphasis>Na druhé straně:</emphasis>
      </para>
      <para>V knize O svobodném rozhodování čteme /14/: „Zdá se mi, že na jedné straně tyto činy oprávněně připouští
        zákon sepsaný pro řízení společnosti, ale na druhé straně je božská Prozřetelnost trestá.“ Avšak Boží
        Prozřetelnost trestá pouze neřesti. Tedy lidský zákon oprávněně připouští některé neřesti tím, že je
        nepotlačuje.
      </para>
      <para>
        <emphasis>Odpovídám:</emphasis>
      </para>
      <para>Výše jsme řekli /15/, že zákon je vydáván jako určité pravidlo či měřítko lidských skutků. Ale míra má být
        homogenní s tím, co je měřeno, jak čteme /16/, neboť různé věci se měří různými mírami. Proto je třeba, aby i
        zákony byly lidem ukládány podle jejich situace, neboť, jak říká Isidor /17/, zákon má být „možný, ve shodě s
        přirozeností a ve shodě s obyčeji země“. Avšak síla či schopnost jednat je dána vnitřním habitem neboli
        dispozicí, neboť to, co je možné pro ctnostného, není stejně možné pro toho, kdo nemá habitus ctnosti. Tak pro
        dítě není možné totéž, co pro dospělého člověka – a proto se dětem neukládá stejný zákon jako dospělým: neboť
        dětem se dovoluje mnoho věcí, které zákon u dospělých trestá nebo kárá. Podobně se u lidí nedokonalé ctnosti
        připouští mnoho věcí, které by nebylo možné tolerovat u lidí ctnostných.
      </para>
      <para>Lidský zákon se dává velkému množství lidí, z nichž většina není dokonalá v ctnosti. Proto lidský zákon
        nezakazuje všechny neřesti, jichž se varují ctnostní lidé, ale pouze neřesti závažnější, jichž se může uvarovat
        většina lidí, a především to, co je ke škodě druhých a co musí být zakázáno, má-li být zachována lidská
        společnost. Tak lidský zákon zakazuje vraždu, krádež apod.
      </para>
      <para>
        <emphasis>K námitkám:</emphasis>
      </para>
      <para>1. Smělost se týká, jak se zdá, napadání druhých. Patří tedy hlavně k hříchům, jimiž se působí bezpráví
        bližním. A tyto hříchy lidský zákon zakazuje, jak jsme řekli (v odpovědi).
      </para>
      <para>2. Záměrem lidského zákona je dovést lidi k ctnosti nikoli najednou, ale postupně. A proto nedokonalým lidem
        neukládá ihned to, co odpovídá lidem již ctnostným, totiž aby se varovali všeho zlého. Jinak by nedokonalí lidé,
        kteří jsou neschopni nést břemeno takových příkazů, upadli do ještě většího zla, jak se praví v Př 30,33: „Tlak
        na nos přivodí krvácení“ a u Mt 9,17: „Mladé víno,“ to jest příkazy dokonalého života, „se nedává do starých
        měchů,“ to jest do nedokonalých lidí, „jinak se měchy roztrhnou a víno vyteče,“ to jest lidé příkazy pohrdnou a
        z opovržení upadnou do horšího zla.
      </para>
      <para>3. Přirozený zákon je určitý podíl na věčném zákoně v nás, zatímco lidský zákon je více vzdálen od věčného
        zákona. Neboť Augustin říká: „Ten zákon, který se vydává pro řízení obcí, připouští a bez potrestání ponechává
        mnohé, co přece jen dochází trestu skrze božskou Prozřetelnost; a právem: vždyť kvůli tomu, že tento zákon
        nedělá vše, nelze odmítnout to, co dělá“ /18/. Proto také lidský zákon nemůže zakazovat všechno, co zakazuje
        přirozený zákon.
      </para>
    </section>

    <section>
      <title>Článek třetí - Zda lidský zákon přikazuje úkony všech ctností</title>
      <para>Zdá se, že lidský zákon nepřikazuje úkony všech ctností.</para>
      <para>1. Hříšné skutky jsou opakem úkonů ctnosti. Ale lidský zákon nezakazuje všechny neřesti, jak jsme řekli výše
        (v předchozím článku). Tedy ani nepřikazuje úkony všech ctností.
      </para>
      <para>2. Ctnostný úkon vychází z ctnosti. Ale ctnost je cílem zákona, a proto to, co je z ctnosti, nemůže spadat
        pod příkaz zákona. Tedy lidský zákon nepřikazuje úkony všech ctností.
        <footnote>
          <para>Cíl, k němuž směřuje záměr zákonodárce, nespadá pod příkaz zákona. Viz 100, 9, ad 2.</para>
        </footnote>
      </para>
      <para>3. Lidský zákon je zaměřen ke společnému dobru, jak jsme řekli /19/. Ale některé úkony ctností nejsou
        zaměřeny ke společnému dobru, nýbrž k dobru soukromému. Tedy zákon nepředpisuje úkony všech ctností.
      </para>
      <para>
        <emphasis>Na druhé straně:</emphasis>
      </para>
      <para>Filosof říká /20/: „Zákon přikazuje konat skutky člověka statečného… i skutky člověka zdrženlivého… a skutky
        člověka mírného; a podobně je tomu s ostatními ctnostmi a neřestmi, jedny přikazuje, druhé zakazuje.“
      </para>
      <para>
        <emphasis>Odpovídám:</emphasis>
      </para>
      <para>Druhy ctností se rozlišují podle jejich předmětů, jak jsme ukázali výše /21/. Avšak všechny předměty ctností
        mohou být vztaženy buď k soukromému dobru některé osoby, nebo ke společnému dobru mnoha lidí (společnosti). Tak
        to, co náleží ke spravedlnosti, může někdo vykonat buď pro zachování obce (státu), nebo pro zachování práva
        svého přítele, a podobně u jiných ctností. Řekli jsme však /22/, že zákon je zaměřen k společnému dobru. Proto
        neexistuje žádná ctnost, jejíž úkony by zákon nemohl přikázat.
        <footnote>
          <para>Neboť není žádná ctnost, jejíž některý úkon by nebylo možné vztáhnout ke společnému dobru. (M) Srov. zde
            ad 3.
          </para>
        </footnote>
        Avšak lidský zákon nepřikazuje všechny úkony
        všech ctností, ale jen takové úkony, které lze zaměřit ke společnému dobru – buď bezprostředně, jako když se
        něco koná přímo pro společné dobro, nebo zprostředkovaně, jako když zákonodárce předpisuje některé věci patřící
        k dobrému vzdělání, jímž jsou občané vedeni, aby pečovali o společné dobro spravedlnosti a míru.
      </para>
      <para>
        <emphasis>K námitkám:</emphasis>
      </para>
      <para>1. Lidský zákon nezakazuje všechny hříšné skutky závazným příkazem, tak jako ani nepředpisuje všechny úkony
        ctností. Ale zakazuje některé skutky jednotlivých neřestí,
        <footnote>
          <para>Neboť není žádná neřest, jejíž některý úkon by se nemohl obrátit proti společnému dobru. (M)</para>
        </footnote>
        tak jako přikazuje některé skutky jednotlivých ctností.
        <footnote>
          <para>Při úvaze o tom, co má lidský zákon zakazovat nebo přikazovat, je třeba rozlišovat mezi habitem (dobrým
            nebo špatným) a skutkem, který odpovídá habitu. Lidský zákon nemůže být lhostejný vůči žádné špatnosti, ale
            zakazuje pouze některé skutky jednotlivých neřestí. Lidský zákon nepřikazuje žádné ctnosti jako takové
            (jakožto habity), přikazuje pouze některé skutky jednotlivých ctností, a to všech ctností. Neboť Tomáš učí,
            že ke společnému dobru mohou být vztaženy všechny předměty ctností.
          </para>
        </footnote>
      </para>
      <para>2. Některý úkon může být úkonem ctnosti dvojím způsobem: Za prvé na základě toho, že člověk koná to, co je
        ctnostné: tak úkonem ctnosti spravedlnosti je činit to, co je správné, a úkonem statečnosti konat to, co je
        statečné – a takto zákon přikazuje některé úkony ctností. Za druhé je některý úkon úkonem ctnosti proto, že
        někdo koná to, co je ctnostné, tím způsobem, jak to činí ctnostný člověk.
        <footnote>
          <para>O způsobu ctnosti viz 100,9; 94,3, pozn. a.</para>
        </footnote>
        Takový skutek vždycky vychází z
        ctnosti a nespadá pod příkaz zákona, ale je cílem, k němuž zákonodárce chce vést.
      </para>
      <para>3. Neexistuje žádná ctnost, jejíž skutky by nebylo možno zaměřit k společnému dobru, jak jsme řekli výše (v
        odpovědi), buď bezprostředně nebo zprostředkovaně.
        <footnote>
          <para>Srov. 94,3,1. námitka a ad 1.</para>
        </footnote>
      </para>
    </section>

    <section>
      <title>Článek čtvrtý - Zda lidský zákon zavazuje člověka ve svědomí</title>
      <para>Zdá se, že lidský zákon nezavazuje člověka ve svědomí.</para>
      <para>1. Nižší moc nemá pravomoc v soudu vyšší moci. Avšak lidská moc, která vydává lidský zákon, je pod Boží
        mocí. Tedy lidský zákon nemůže uplatňovat závazný příkaz v Božím soudu, jímž je soud svědomí.
        <footnote>
          <para>Svědomí je podle Tomáše aplikace našeho vědění na to, co konáme (srov. ST I, 79,13). Tímto věděním je
            především poznání přirozeného zákona. Všechny zákony pak jsou odvozeny z věčného zákona (srov. ST I-II, 93,
            3),
            a proto lze říci, že soud svědomí je soud Boží. Úkon svědomí je ovšem podle Tomáše úkon našeho rozumu.
          </para>
        </footnote>
      </para>
      <para>2. Soud svědomí nejvíce závisí na Božích přikázáních. Ale lidský zákon někdy Boží přikázání porušuje, jak
        říká Mt 15,6: „A tak jste svou tradicí zrušili slovo Boží.“ Tedy lidský zákon nezavazuje člověka ve svědomí.
      </para>
      <para>3. Lidské zákony lidem často přinášejí potupu a bezpráví, jak říká Iz 10,1: „Běda těm, kdo nařizují ničemná
        nařízení, těm, kdo předpisují plahočení, nuzným odnímají možnost obhajoby, utištěné mého lidu zbavují práva!“
        Ale každému je dovoleno vyhnout se útisku a násilí. Tedy lidské zákony nezavazují ve svědomí.
      </para>
      <para>
        <emphasis>Na druhé straně:</emphasis>
      </para>
      <para>1 Petr 2,19 praví: „V tom je totiž milost, když někdo pro svědomí… snáší bolest a trpí nevinně.“</para>
      <para>
        <emphasis>Odpovídám:</emphasis>
      </para>
      <para>Zákony stanovené lidmi jsou buď spravedlivé, nebo nespravedlivé. Jestliže jsou spravedlivé, mají sílu
        zavazující ve svědomí od věčného zákona, z něhož jsou odvozeny – podle Př 8,15: „Skrze mne kralují králové a
        vydávají spravedlivá nařízení vládci.“ A zákony jsou spravedlivé jednak z hlediska cíle, když totiž jsou
        zaměřeny ke společnému dobru; jednak z hlediska původce, když totiž vydaný zákon nepřesahuje moc zákonodárce;
        jednak z hlediska formy, když se totiž podřízeným ukládají břemena ke společnému dobru podle rovnosti poměru.
        Neboť jeden člověk je částí společnosti, a proto každý člověk se vším, co je a co má, patří ke společnosti, tak
        jako část se vším, co je, patří k celku.
        <footnote>
          <para>O vztahu člověka ke společnosti viz 90,2, pozn. d.</para>
        </footnote>
        Proto i příroda působí části určitou újmu, aby zachránila celek. A tak zákony, které ukládají břemena úměrně,
        jsou spravedlivé a zavazují ve svědomí. Jsou to legální zákony.
      </para>
      <para>Na druhé straně zákony mohou být nespravedlivé dvěma způsoby: Za prvé proto, že odporují lidskému dobru a
        jsou opakem toho, co jsme řekli o zákonech spravedlivých: jednak z hlediska cíle, jako když některý vladař
        ukládá svým podřízeným obtížné zákony, jejichž cílem není společné dobro, ale spíše jeho vlastní chtivost a
        sláva; jednak z hlediska původce, jako když někdo vydává zákon překračující jeho pravomoc; jednak z hlediska
        formy, např. když se lidu ukládají břemena nestejně, i když jsou zaměřena ke společnému dobru. Taková ustanovení
        jsou spíše násilnosti než zákony, neboť podle Augustina /23/ „zákon, který není spravedlivý, není žádný zákon“.
        Takové zákony proto nezavazují ve svědomí, leda snad aby nevzniklo pohoršení nebo zmatek.
        <footnote>
          <para>V takových případech eventuální povinnost zachovávat zákon nevyplývá ze samotného nespravedlivého
            zákona, ale z přirozeného zákona, který přikazuje vyvarovat se pohoršení, zmatků a škod. (M)
          </para>
        </footnote>
        Proto také se člověk
        má vzdát svého práva, jak říká Mt 5,41: „Kdo tě donutí k službě na jednu míli, jdi s ním dvě. A kdo by se s
        tebou chtěl soudit o košili, nech mu i svůj plášť.“
      </para>
      <para>Za druhé zákony mohou být nespravedlivé proto, že odporují Božímu dobru, jako zákony tyranů, jež podněcují k
        modloslužbě nebo k něčemu jinému, co je proti Božímu zákonu. A takové zákony není dovoleno v žádném případě
        zachovávat, protože jak se říká ve Sk 5,29, „Boha je třeba poslouchat, ne lidi“.
      </para>
      <para>
        <emphasis>K námitkám:</emphasis>
      </para>
      <para>1. Apoštol říká (Řím 13,1): „Není moci (lidské), leč od Boha“; proto „kdo se staví proti vládnoucí moci“ (ve
        věcech, jež spadají do její pravomoci), „vzpírá se Božímu řádu“. A tak se stává vinným ve svědomí.
      </para>
      <para>2. Tento argument platí o lidských zákonech, které odporují Božímu zákonu. Ale k tomu nemá (lidská) moc
        oprávnění. Proto se v těchto věcech lidské zákony nesmí poslouchat.
      </para>
      <para>3. Tento argument platí o zákoně, který podřízeným způsobuje nespravedlivé utrpení. Moc, kterou člověk má od
        Boha, se na takové věci nevztahuje. Proto ani v těchto věcech není člověk povinen poslouchat zákon, jestliže mu
        může odporovat bez pohoršení nebo bez ještě větší škody.
      </para>
    </section>

    <section>
      <title>Článek pátý - Zda zákonu jsou podřízeni všichni lidé</title>
      <para>Zdá se, že zákonu nejsou podřízeni všichni lidé.</para>
      <para>1. Zákonu jsou podřízeni jedině ti, jimž je zákon dán. Ale Apoštol říká (1 Tim 1,9), že „zákon není určen
        pro spravedlivého“. Tedy spravedliví nejsou podřízeni lidskému zákonu.
      </para>
      <para>2. Papež Urban II. říká /24/: „Žádný důvod nevyžaduje, aby ten, kdo je veden soukromým zákonem, byl vázán
        zákonem veřejným.“ Avšak soukromým zákonem Ducha svatého jsou vedeni všichni duchovní lidé, kteří jsou syny
        Božími, jak říká Řím 8,14: „Ti, kdo se dají vést Duchem Božím, jsou synové Boží.“ Tedy lidskému zákonu nejsou
        podřízeni všichni lidé.
      </para>
      <para>3. Právník říká /25/, že „vladař je zproštěn zákonů“. Ale kdo je zproštěn zákonů, není podřízen zákonu. Tedy
        zákonu nejsou podřízeni všichni lidé.
      </para>
      <para>
        <emphasis>Na druhé straně:</emphasis>
      </para>
      <para>Apoštol říká (Řím 13,1): „Každý ať se podřizuje vládní moci.“ Ale zdá se, že moci není podřízen ten, kdo
        není podřízen zákonu, který ona moc vydává. Tedy zákonu mají být podřízeni všichni lidé.
      </para>
      <para>
        <emphasis>Odpovídám:</emphasis>
      </para>
      <para>Výše jsme ukázali /26/, že k pojmu zákona patří dvě věci: za prvé že je měřítkem lidských skutků, za druhé
        že má donucovací moc. Člověk tedy může podléhat zákonu dvojím způsobem: za prvé jako měřené měřítku. A tak
        všichni, kteří jsou podřízeni moci, jsou podřízeni zákonu, který moc vydává.
      </para>
      <para>Ale dvěma způsoby se může stát, že někdo není podřízen moci. Jedním způsobem, když prostě nepodléhá její
        autoritě. Tak ti, kteří jsou z jedné obce či království, nejsou podřízeni zákonům vládce jiné obce či
        království, neboť nepodléhají ani jeho vládě. – Jiným způsobem, když někdo je pod ještě vyšším zákonem. Tak když
        je někdo podřízen prokonsulovi, má se řídit jeho příkazy, ne však v těch věcech, v nichž dostává příkazy od
        císaře, neboť v těch není vázán příkazem nižšího vládce, jelikož je řízen vyšším příkazem. A tak se stává, že
        někdo, kdo je jednoduše podřízen zákonu, není podřízen zákonu v některých věcech, v nichž je řízen vyšším
        zákonem.
      </para>
      <para>Za druhé se o někom říká, že podléhá zákonu jako donucené podléhá nutícímu. A tak lidé ctnostní a
        spravedliví nejsou poddáni zákonu, nýbrž jen lidé špatní. Neboť nucení a násilí je opakem vůle. Avšak vůle
        dobrých lidí je v souladu se zákonem, kdežto vůle špatných lidí je s ním v rozporu. A proto v tomto smyslu dobří
        lidé nejsou pod zákonem, ale pouze špatní.
      </para>
      <para>
        <emphasis>K námitkám:</emphasis>
      </para>
      <para>1. Tento argument platí o podřízení donucením. Tak totiž „spravedlivým není dán zákon,“ protože „jsou sami
        sobě zákonem,“ neboť „ukazují, že dílo zákona je vepsáno v jejich srdcích,“ jak říká Apoštol (Řím 2,14-15).
        Proto na ně zákon nepůsobí donucovací silou jako na nespravedlivé.a
      </para>
      <para>2. Zákon Ducha svatého je vyšší než veškerý zákon stanovený lidmi. A proto duchovní lidé, pokud jsou vedeni
        zákonem Ducha svatého, nepodléhají zákonu v tom, co odporuje vedení Ducha svatého. Avšak z vedení Ducha svatého
        pochází i to, že duchovní lidé podléhají lidským zákonům, jak čteme v 1 Petr 2,13: „Podřiďte se kvůli Pánu
        každému lidskému stvoření (zřízení).“
      </para>
      <para>3. O vládci se říká, že je „zproštěn zákonů“, pokud jde o donucovací moc zákona, neboť přesně vzato nikdo
        nenutí sám sebe a zákon má donucovací moc pouze z moci vládce. Tak se tedy o vládci říká, že je zproštěn zákona,
        protože nikdo není kompetentní ho soudit, jestliže jedná proti zákonu.b Proto k žalmu 51,6 „Proti tobě samému
        jsem zhřešil…“ glosa říká, že „není nikdo, kdo může soudit činy krále“. – Ale pokud jde o řídící moc zákona,
        vládce podléhá zákonu svou vlastní vůlí podle slov „cokoli člověk činí zákonem pro druhé, má sám zachovávat“
        /27/. A moudrá autorita říká: „Poslouchej zákona, který sám vydáváš.“ /28/ Mimoto Pán kárá ty, kteří „mluví a
        nečiní“ a kteří „svazují těžká břemena a nakládají je lidem na ramena, ale sami se jich nechtějí dotknout ani
        prstem“, jak říká Mt 23,3-4. Tedy podle Božího soudu vládce není zproštěn zákona, pokud jde o jeho řídící moc,
        ale má plnit zákon dobrovolně a bez nucení. – Vládce je také nad zákonem, pokud – je-li to vhodné – může zákon
        měnit a od něho na určitý čas a místo dispenzovat.c
      </para>
    </section>

    <section>
      <title>Článek šestý - Zda lidé podřízení zákonu smějí jednat mimo literu zákona</title>
      <para>Zdá se, že lidé podřízení zákonu nesmějí jednat mimo literu zákona.</para>
      <para>1. Augustin říká: „Lidé posuzují časné zákony, když je ustanovují, ale když jsou ustanoveny a potvrzeny,
        nemají je posuzovat, nýbrž řídit se ve svých soudech podle nich.“ /29/ Ale když někdo pomíjí slova zákona a
        říká, že zachovává úmysl zákonodárce, zdá se, že posuzuje zákon. Tedy ti, kteří jsou podřízeni zákonu, nesmějí
        pomíjet slova zákona, aby zachovali úmysl zákonodárce.
      </para>
      <para>2. Vykládat zákony náleží jen tomu, komu náleží je vydávat. Ale těm, kteří jsou podřízeni zákonu, nenáleží
        vydávat zákony. Tedy jim nenáleží vykládat úmysl zákonodárce, ale vždy mají jednat podle slov zákona.
      </para>
      <para>3. Každý moudrý člověk ví, jak vyjádřit slovy svůj záměr. Ale ti, kteří vydali zákony, mají být pokládáni za
        moudré, neboť Moudrost praví (Př 8,15): „Skrze mne kralují králové a vydávají spravedlivá nařízení vládci.“ Tedy
        o záměru zákonodárce máme soudit jen podle slov zákona.
      </para>
      <para>Na druhé straně:</para>
      <para>Hilarius píše /30/: „Smysl toho, co bylo řečeno, je třeba chápat podle motivu řeči, neboť věci se
        nepodřizují řeči, ale řeč věcem.“ Tedy více je třeba dbát motivu zákonodárce než samotných slov zákona.
      </para>
      <para>
        <emphasis>Odpovídám:</emphasis>
      </para>
      <para>Jak jsme řekli výše /31/, zákon je zaměřen k obecnému blahu lidí, a potud má sílu a charakter zákona. Ale
        pokud se od toho odchyluje, nemá žádnou závaznou moc. Proto Právník říká /32/: „Žádný právní důvod ani zájem
        rovnosti nedovolují, abychom to, co je stanoveno pro blaho lidí, vykládali tvrdě k jejich nevýhodě, a tak to
        činili tíživým břemenem.“ Ale často se stává, že zachovávání některého bodu zákona sice vede ke společnému dobru
        ve většině případů, ale v některých případech je velice škodlivé. Zákonodárce nemůže mít na zřeteli všechny
        jednotlivé případy, a proto stanoví zákon podle toho, k čemu dochází nejčastěji, a zaměřuje se při tom na
        společný prospěch. Proto vyskytne-li se případ, kdy je zachovávání takového zákona pro společné dobro škodlivé,
        nemá se zachovávat. Předpokládejme například, že v obležené obci je stanoven zákon, aby brány obce zůstávaly
        zavřeny. To je užitečné pro obecné blaho ve většině případů, ale kdyby se stalo, že by nepřátelé pronásledovali
        některé občany hájící město, bylo by pro obec velmi škodlivé, kdyby se jim brány neotevřely. A proto by v
        takovém pří– padě bylo nutno – proti slovům zákona – brány otevřít, aby se zachovala obecná prospěšnost, kterou
        zákonodárce zamýšlel.
      </para>
      <para>Je však třeba uvážit, že není-li zachování litery zákona spojeno s bezprostředním nebezpečím, jemuž by bylo
        nutno ihned čelit, není kdokoli oprávněn vykládat, co je pro obec (stát) užitečné, a co nikoli. To náleží pouze
        vládcům, kteří mají v takových případech moc od zákonů dispenzovat. Je-li však nebezpečí tak náhlé, že
        nepřipouští prodlení spojené s předložením věci autoritě, sama nutnost s sebou nese dispenz, neboť nutnost
        nepodléhá zákonu.
      </para>
      <para>
        <emphasis>K námitkám:</emphasis>
      </para>
      <para>1. Ten, kdo v případě nutnosti jedná mimo slova zákona, neposuzuje samotný zákon, nýbrž jednotlivý případ, v
        němž se, jak vidí, slova zákona nemají zachovávat.
      </para>
      <para>2. Ten, kdo se řídí úmyslem zákonodárce, nevykládá zákon jako takový, nýbrž vykládá ho jen v případě, kdy je
        na základě zjevné škody jasné, že zákonodárce zamýšlel něco jiného. Neboť má-li člověk pochybnost, musí buď
        jednat podle slov zákona, anebo konzultovat ty, kteří mají moc.
        <footnote>
          <para>O tom, zda lze jednat proti slovům zákona (aby se zachoval úmysl zákonodárce), můžeme uvažovat podle
            Tomáše ve čtyřech případech:
          </para>
          <para>1. Případ je nejasný a nepřipouští prodlení: je třeba jednat podle slov zákona – viz odpověď na 2.
            námitku.
          </para>
          <para>2. Případ je nejasný a připouští prodlení: je třeba konzultovat autoritu.</para>
          <para>3. Případ je jasný a nepřipouští prodlení: je třeba zachovat úmysl zákonodárce, ne jeho slova.</para>
          <para>4. Případ je jasný a připouští prodlení: pak (podle epikie) lze bez konzultace opominout slova zákona a
            jednat podle úmyslu zákonodárce.
          </para>
          <para>Tomáš (ST II-II, 120,1, ad 3) říká: „Výklad má místo v pochybných případech, v nichž není dovoleno bez
            rozhodnutí vládce ustoupit od slov zákona, ale ve zjevných případech není třeba výkladu, nýbrž provedení.“
            (Srov. Cajetanus)
          </para>
        </footnote>
      </para>
      <para>3. Žádný člověk není tak moudrý, aby dokázal uvážit všechny případy, a proto není schopen vyjádřit slovy
        dostatečně všechno to, co je vhodné k zamýšlenému cíli. A i kdyby zákonodárce byl schopen vzít v úvahu všechny
        případy, nebylo by žádoucí, aby všechny vyjádřil, protože by vznikl zmatek.
        <footnote>
          <para>b Jinde Tomáš uvádí ještě třetí důvod (Komentář k Etice, lect. XVI.), totiž proměnlivost věcí, jichž se
            lidský zákon týká. (Srov. Cajetanus)
          </para>
        </footnote>
        Měl by tedy vydat zákon podle toho,
        co se stává ve většině případů.
      </para>

      <literallayout>
        Článek první
        1. Etika 5,10
        2. ST I-II 90,1.2
        3. Tamtéž
        4. Metaf. 10,3
        5. Digesta 1,3,2
        6. Etym. 5,21
        7. De civ. Dei 2,21; 22,6
        8. Etika 5,10
        9. Metaf. 10,4
        10. ST I-II 92,2, nám. 2
        11. Etika 1,3 a 7.
        Článek druhý
        12. Etym. 5,20
        13. ST I-II 95,2
        14. De lib. arb. 1,5
        15. ST I-II 9,1.2
        16. Metaf. 10,3,4
        17. Etym. 5,21
        18. De lib. arb. 1,5
        Článek třetí
        19. ST I-II 90,2
        20. Etika 5,1
        21. ST I-II 54,2; 60,1; 62,2
        22. ST I-II 90,2
        Článek čtvrtý
        23. De lib. arb. 1,5
        Článek pátý
        24. Decretalia, causa 19, 2. (Decretum 2,19, 2.2)
        25. Digesta 1,3,31
        26. ST I-II, 90,1.2.3 ad 2
        27. Decretalia 1,2,6
        28. De mor., kn. 1
        Článek šestý
        29. De vera relig. 31
        30. De Trinit. 4
        31. ST I-II 90,2
        32. Digesta 1,3
      </literallayout>
    </section>
  </chapter>
</book>