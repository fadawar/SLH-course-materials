<?xml version="1.0" encoding="utf-8"?>
<book xmlns="http://docbook.org/ns/docbook" version="5.0" xml:lang="sk">
  <info>
    <title>O povinnostech (s. 126 – 159)</title>
    <author>
      <firstname>Marcus</firstname>
      <othername>Tullius</othername>
      <surname>Cicero</surname>
    </author>
    <publisher>
      <publishername>Svoboda</publishername>
    </publisher>
    <pubdate>1970</pubdate>
  </info>

  <chapter>
    <title>Kniha třetí</title>
    <para>1/ Publius Scipio, milý Marku, ten, který byl první nazván Africkým, říkával prý, jak napsal Cato, jenž byl
      téměř jeho vrstevníkem, že nikdy neodpočívá méně, než když si odpočívá, a nikdy není méně sám, než když je sám. To
      jsou zajisté skvělá slova, bodná muže velkého a moudrého. Ukazují, že v době odpočinku uvažoval o svých úkolech a
      v samotě mluvíval sám se sebou, takže nikdy nezahálel, přestože časem necítil potřebu s někým rozmlouvat. A tak
      dvě věci, které u jiných bývají doprovázeny duševní ochablostí, totiž klid a samota, mu napomáhaly ke zbystření.
      Kéž bych mohl totéž říci podle pravdy také o sobě! Ale třebas nejsem s to vyrovnat se tomuto znamenitému muži,
      přece aspoň vůlí se mu snažím co nejvíc přiblížit.
    </para>
    <para>Když jsem byl ozbrojeným a zločinným úsilím vyloučen z politického života a z účasti na veřejných
      záležitostech, vyhledávám ústraní, a protože jsem opustil město, cestuji po svých venkovských statcích a bývám
      tedy často sám. Ale tento můj klid nelze srovnávat s klidem Scipiona Afrického, ani tuto mou samotu s jeho
      samotou. Neboť on si dopřával klidu jen tehdy, když si chtěl odpočinout po splnění nej čestnějších veřejných
      úkolů, a uchyloval se občas z rušné společnosti do samoty jako do přístavu, kdežto můj klid má svůj původ v tom,
      že nemohu být veřejně činný, nikoli v mé touze po odpočinku. Neboť jak bych mohl vystupovat bez porušení své
      důstojnosti v radnici nebo na foru, když byla moc senátu potlačena a soudy ztratily smysl? Tak já, jenž jsem kdysi
      žil v stálém styku s lidmi a před zraky svých spoluobčanů, nyní prckám před zločinci, jichž je všude plno, skrývám
      ho, jak mohu, a často jsem sám. Ale poučil jsem se u moudrých lidí, že si nejen máme z několikerého zla zvolit
      nejmenší, ale i ze zla samého si máme vybrat, pokud možno, něco dobrého, proto hledím využít svého klidu – nikoli
      ovšem takového, jaký si zasloužil ten, jenž kdysi získal klid své obci – a nechci zustavat nečinný v samotě,
      kterou mi přináší tíseň osudu, a nikoli má vůle.
    </para>
    <para>Ovšem Scipio Africký si zasloužil podle mého sondu větší chválu. Neboť žádná písemná památka po něm nezůstala,
      žádný plod jeho volna ani jeho samoty neexistuje a z toho je patrno, že zcela vyplnil svůj volný čas a svou samotu
      uvažováním a zkoumáním otázek, k nimž ho přivádělo jeho myšlení. Avšak já, jenž nemám tolik síly, abych se zbavil
      pocitu samoty tichým přemýšlením, obrátil jsem veškeru svou usilovnou snahu k této své spisovatelské činnosti. A
      tak jsem za krátkou dobu, co je svoboda obce zničena, napsal víc než za mnoho let, kdy ještě trvala.
    </para>
    <para>2/ Ale jestliže celá filosofie, milý Marku, je plodným a úrodným polem, jehož žádná část není neobdělaná a
      pustá, pak žádná její část nepřináší větší užitek než kapitola pojednávající o povinnostech, od nichž se odvozují
      pravidla důsledného a čestného života. A proto, ač věřím, že pilně posloucháš výklady o těchto otázkách u našeho
      přítele Kratippa, předního filosofa dnešní doby, přece pokládám za prospěšné, aby k tvému sluchu doléhaly takové
      hlasy ze všech stran, abys možno-li nic jiného neslyšel. Tak si ovšem musí počínat všichni, kdo mají v úmyslu
      kráčet v životě cestou ctnosti, ale, snad nikdo víc než ty; neboť od tebe se očekává, že v nemalé míře napodobíš
      mou píli, z velké části mou dráhu úřední a snad poněkud i mou slávu. Mimoto vzal jsi na sebe těžký závazek pobytem
      v Athénách u Kratippa. Odebral ses tam jako na trh ušlechtilých nauk a bylo by tedy velmi ošklivé, aby ses
      navrátil s prázdnou a dělal hanbu dobré pověsti tohoto města i svého učitele. Proto veškerou silou svého ducha a
      veškerou svou pracovitostí, není-li učení spíše rozkoší než prací, směřuj k úspěchu a nedopusť, aby se zdálo, že
      já jsem ti sice poskytl vše, ale ty sám žes selhal. Ale o tom dosti, vždyť jsem ti poslal už mnoho písemných
      napomenutí. Nyní se vraťme k zbývající části našeho tématu.
    </para>
    <para>Tedy Panaitios, jenž bezesporu pojednal o povinnostech nejpřesněji a jehož jsem se s některými opravami
      přidržel, stanovil tři druhy případů, kdy se lidé radí a uvažují o povinnosti. Za prvé, když jsou na pochybách,
      <emphasis>zda čin</emphasis>
      , o kterém se jedná,
      <emphasis>je čestný či nečestný</emphasis>
      , za druhé, zda je
      <emphasis>prospěšný či neprospěšný</emphasis>
      , za třetí, jak je
      třeba se rozhodnout, když
      <emphasis>jednání, jež se jeví čestným, je v rozporu s jednáním, jež se zdá prospěšným</emphasis>
      . O prvních
      dvou případech pojednal ve třech knihách, o třetím slíbil pojednat, ale svůj slib nesplnil. A je to kupodivu,
      poněvadž Panaitios, jak napsal jeho žák Poseidónios, žil ještě třicet let po tom, co vydal ony tři knihy. A divím
      se také tomu, že i Poseidónios se jen krátce dotkl této otázky v jednom svém pojednání, zvláště když sám píše, že
      žádná otázka v celé filosofii není tak naléhavá. Naprosto však nesouhlasím s těmi, kteří tvrdí, že tu otázku
      nepominul náhodou, nýbrž že ji vynechal úmyslně a že by se o ní vůbec nemělo psát, protože prospěch nikdy nemůže
      být v rozporu s čestností.
    </para>
    <para>Lze být vskutku na pochybách o tom, zda se vůbec měla položit ta otázka, která je v osnově Panaitiově na
      třetím místě, či zda se měla zcela pominout. O tom však pochybovat nelze, že si Panaitios tuto otázku položil, ale
      neodpověděl na ni. Neboť dokončí-li někdo dvě části z trojdílné osnovy, zbývá mu nutně třetí. Mimoto na konci
      třetí knihy slibuje, že promluví o této části dále. Přistupuje k tomu spolehlivý svědek Poseidónios, jenž v jednom
      dopise píše, že Publius Rutilius Rufus, jenž byl Panaitiovým posluchačem, říkával, že jako se nenašel žádný malíř,
      jenž by dokončil tu část Venuše Kójské, kterou nechal Apellés nedokončenu (neboť krása tváře mařila naději, že ji
      lze napodobit i v ostatních částech těla), tak že také nikdo nedoplnil to, co vynechal Panaitios, pro výtečnost
      toho, co dokončil.
    </para>
    <para>3/ Zkrátka o úmyslu Panaitiově není možno pochybovat. Spor se snad může vést jen o to, zda správně či
      nesprávně připojil k úvahám o povinnosti tento třetí bod. Ať už je ctnost jediné dobro, jak věří stoikové, nebo ať
      je nejvyšším dobrem v tom smyslu, jak soudí vaši peripatétikové, že totiž ve srovnání s ní všechna ostatní dobra
      téměř nic neváží,
      <emphasis>nelze pochybovat o tom, že nikdy nemůže být prospěšnost v rozporu s čestností;</emphasis>
      a proto Sókratés,
      jak jsme se učili, zatracoval ty, kteří poprvé v klamném domnění odloučili od sebe tyto dva pojmy, jež svou
      přirozenou podstatou spolu souvisí. A s ním projevili souhlas stoikové, když učili, že každé čestné jednání je
      prospěšné a že žádné jednání není prospěšné, které není čestné.
    </para>
    <para>Kdyby Panaitios tvrdil, že ctnost se má pěstovat proto, že přináší prospěch, jak to činí ti filosofové, pro
      něž je měřítkem žádoucích věcí rozkoš a bezbolestnost, směl by říci, že prospěch bývá někdy s čestností v rozporu.
      Ale poněvadž se hlásí k těm, kteří pokládají ctnost za jediné dobro a kteří soudí, že se život ani ziskem toho, co
      odporuje ctnosti zdáním prospěchu, nestává lepší, ani ztrátou toho horší, zdá se, že skutečně neměl pojímat do své
      osnovy takovou úvahu, v níž se mělo srovnávat jednání zdánlivě prospěšné s jednáním ctnostným. Vždyť i to, co se
      nazývá u stoiků nejvyšším dobrem,
      <emphasis>žít ve shodě s přírodou</emphasis>
      , znamená podle mého mínění, shodovat se stále s ctností
      a z ostatních věcí, které vyhovují naší přirozenosti, volit jen ty, které ctnosti neodporují. Proto jsou někteří
      toho názoru, že bylo nesprávné uvádět toto srovnání a že by se v tomto směru vůbec neměla dávat žádná pravidla.
    </para>
    <para>Ovšem čestné jednání ve své vlastní a pravé podstatě, jež nemůže být nikdy odloučeno od ctnosti, se
      uskutečňuje jenom u mudrců. U těch lidí, kteří nemají dokonalou moudrost, nemůže se nikdy uskutečnit dokonalé
      čestné jednání ve své vlastní podstatě, ale mohou se u nich uskutečnit aspoň podoby čestnosti. Ty povinnosti, o
      nichž pojednávám v této knize, nazývají totiž stoikové středními povinnostmi. Jsou obecně rozšířeny a mnoho lidí k
      nim dospívá přirozenou dobrotou své povahy a pokrokem vědění. Jenom ta povinnost, kterou oni nazývají pravým
      ctnostným činem, je naprosto dokonalá, má všechny náležité vlastnosti v nejvyšším stupni a nemůže příslušet nikomu
      než mudrci. Avšak takové činy, jimiž se uskutečňují povinnosti střední, zdají se být naprosto dokonalé, protože si
      lidé zpravidla neuvědomují, že se něčím liší od činů dokonalých. A pokud si nějaký rozdíl uvědomují, myslí si, že
      zde nechybí k dokonalosti nic podstatného. Totéž se přihází, když lidé neznalí umění chválí básně, obrazy a jiná
      taková díla, která si chvály nezaslouží. I to se děje myslím z té příčiny, že je v těch dílech něco dobrého, co
      lidi neznalé umění zaujme; nedovedou totiž posoudit chybu té či oné věci. Proto snadno změní své mínění, když je
      znalci poučí.
    </para>
    <para>4/ Tedy povinnosti, o kterých pojednávám v tomto spise, jsou podle toho jakési ctnostné činy druhého řádu, jež
      nejsou vlastní jenom mudrcům, nýbrž jsou společné všem lidem. A tak se cítí jimi přitahováni všichni, kteří mají
      vlohu k ctnosti. Ostatně připomínají-li se dva Deciové a dva Scipionové jako mužové stateční nebo je-li Fabricius
      nazýván spravedlivým, neznamená to ještě, že ony dvě dvojice mohou být příkladem skutečně mudrcké statečnosti nebo
      tento Fabricius příkladem mudrcké spravedlnosti. Nikdo z nich nebyl moudrý v tom smyslu, jak si představujeme
      <emphasis>mudrce</emphasis>
      , a nebyli
      <emphasis>mudrci</emphasis>
      ani Marcus Cato a Gaius Laelius, kteří byli pokládáni za moudré a tak také nazýváni, ani
      oněch známých sedm mudrců, nýbrž všichni dosahovali jen jakési vnější podoby s mudrci hojným plněním
      <emphasis>středních povinností</emphasis>
      .
    </para>
    <para>A tedy nejen o
      <emphasis>pravé</emphasis>
      čestnosti platí, že se nemůže dostat do sporu s prospěchem, ale ani čestnost v obecném
      slova smyslu, o niž usilují všichni, kteří chtějí být pokládáni za poctivé muže, nemá se nikdy měřit vnějším
      prospěchem. A stejně musíme my pěstovat a zachovávat tu čestnost, na kterou naše chápání stačí, jako mudrci onu
      vlastní a pravou podstatu čestnosti. Jinak se nemůžeme udržet na cestě k pokroku, po které jsme snad už začali
      směřovat k ctnosti. Tak si aspoň počínají lidé, kteří jsou pokládáni za poctivé, protože plní své povinnosti. Ti
      však, kteří všechno měří prospěchem a užitkem a nechtějí ho obětovat čestnosti, mají ve zvyku, uvažují-li o něčem,
      srovnávat jednání čestné s jednáním, které pokládají za prospěšné; kdežto poctiví muži to nečiní. Proto soudím,
      když Panaitios řekl, že lidé při tomto srovnávání bývají v pochybnostech, že myslil právě jen to, co řekl, totiž
      že bývají, nikoli že mají být. Neboť nejen stavět zdánlivý prospěch nad čest, ale i srovnávat tyto věci a být při
      tom jen trochu v pochybnostech je nadmíru hanebné.
    </para>
    <para>A co tedy vlastně působívá někdy pochybnosti a kdy se ukazuje potřeba úvahy? Myslím, že to bývá tehdy, když
      vzniká pochybnost o skutečné povaze činu, jenž přichází v úvahu. Mnohdy se totiž vlivem okolností stává, že čin,
      který bývá zpravidla pokládán za hanebný, se hanebným neshledává. Budiž uveden jeden příklad, který však v sobě
      zahrnuje i podobné příklady jiné. Jaký může být horší zločin než zabít člověka, a dokonce přítele? Ale což se
      provinil zločinem někdo, kdo zabil tyrana, třebas to byl jeho přítel? Národ římský soudí jinak, neboť ze všech
      slavných činů pokládá tento čin za nejkrásnější. Zvítězil tu tedy snad prospěch nad ctí? Nikoli, ale čest
      provázela prospěšný čin.
    </para>
    <para>Abychom se tedy mohli s jistotou rozhodnout, bude-li se někdy zdát, že to, co pokládáme za čestné, je v
      rozporu s tím, co nazýváme prospěšným, je třeba stanovit nějaké pravidlo. Budeme-li pak toto pravidlo při
      srovnávání věcí zachovávat, nikdy se neuchýlíme od povinnosti. Toto pravidlo se pak bude shodovat nejspíše s
      naukou školy stoické. Té se také v tomto spise přidržuji, protože i staří akademikové i vaši peripatétikové, kteří
      se kdysi neodlišovali od akademiků, dávají sice přednost čestnému jednání před jednáním zdánlivě prospěšným, ale
      přece líp nám poradí v této věci ti myslitelé, kteří učí, že co je čestné, je také prospěšné, a že nic není
      prospěšné, co není čestné, než ti, kteří připouštějí, že čestné jednání může být někdy neprospěšné a prospěšné
      jednání někdy nečestné. Mně pak škola akademická, k níž se hlásím, dopřává velké volnosti, neboť mi dává právo
      hájit každou myšlenku, která se mi jeví pravdě nejpodobnější. Ale nyní o tom pravidle.
    </para>
    <para>5/ Tedy činit druhému člověku újmu a jeho škodou rozmnožovat svůj vlastní zisk odporuje přirozenosti více než
      smrt, než chudoba, než bolest a než všechno ostatní, co může postihnout naše tělo a naše vnější statky. tím
      především se znemožňuje soužití společnosti.
    </para>
    <para>Budeme-li totiž takoví, že budeme pro svůj vlastní prospěch jeden druhého olupovat nebo poškozovat, musí se
      lidská společnost, která se nejvíce shoduje s přirozeností, nutně rozpadnout. Kdyby každý z našich údů měl vlastní
      vědomí a myslil si, že by mohl být silný, kdyby pro sebe získal sílu údu sousedního, bylo by celé tělo nutně
      oslabeno a zahynulo by. A podobně, kdyby se kdokoli z nás chtěl násilím zmocnit statků jiných lidí a kdyby kdekoho
      olupoval pro svůj vlastní zisk, byla by jednota lidské společnosti nutně rozvrácena. Neboť snaží-li se každý z nás
      získat životní potřeby spíš pro sebe než pro druhého, smí tak činit v souhlase s přirozeností, abychom však
      zvětšovali své prostředky, bohatství a moc olupováním jiných, to přirozenost nedovoluje. A nejen právem
      přirozeným, to je právem společným všem národům, ale i zákony jednotlivých národů, na nichž v jednotlivých obcích
      spočívá ústavní zřízení, bylo shodně stanoveno, že <emphasis>nesmí jeden druhému škodit pro svůj vlastní
        prospěch</emphasis>. Vždyť k tomu zákony směřují a ten smysl mají, aby zůstávala neporušena jednota občanů. A
      kdo tuto jednotu maří, toho trestají smrtí, vyhnanstvím, žalářem a pokutou.
    </para>
    <para>A totéž žádá ještě mnohem naléhavěji sám
      <emphasis>rozum přírody, jenž je zákonem božským i lidským</emphasis>
      . Kdo chce tohoto
      zákona poslouchat – a musí ho poslouchat všichni, kdo chtějí žít ve shodě s přírodou –, nikdy se nedopustí toho,
      aby zatoužil po cizím majetku a přisvojil si to, co by jinému vzal. Neboť mnohem více se shoduje s lidskou
      přirozeností vznešenost a velikost ducha i laskavost, spravedlnost a štědrost nežli život v rozkoši i bohatství.
      Je zajisté znakem velikého a vznešeného ducha právě tímto pohrdat a nic si toho necenit ve srovnání s obecným
      prospěchem. A rovněž se více shoduje s lidskou přirozeností podstupovat nejtěžší námahy a strasti, abychom pokud
      možno chránili všechny národy a pomáhali jim – napodobujíce Hérakla, kterého lidská víra, pamětlivá jeho
      dobrodiní, posadila do shromáždění nebešťanů –, než abychom žili v ústraní, i kdybychom se tím chránili všech
      strastí a mohli naopak žít v největší rozkoši a hojnosti, vynikajíce k tomu ještě krásou a silou tělesnou. A proto
      právě duchové nejlepší a nejskvělejší stavějí onen způsob života vysoko nad tento. Z toho tedy plyne, že člověk
      poslouchající své přirozenosti nemůže druhému člověku škodit.
    </para>
    <para>A dále, kdo ubližuje druhému, aby sám z toho měl prospěch, bud si myslí, že nedělá nic proti přirozenosti,
      anebo soudí, že se musí víc vyhýbat smrti, chudobě, bolesti a ztrátě dětí, příbuzných a přátel než křivdě na jiném
      člověku. Jestliže se domnívá, že násilí spáchané na lidech neodporuje lidské přirozenosti, nač by ses s ním přel,
      když takto zbavuje člověka veškeré lidskosti? A jestliže přiznává sice, že je to věc hodná zavržení, ale že mnohem
      horší je smrt, chudoba a bolest, chybuje v tom, že pokládá škodu na těle nebo na vnějších statcích za těžší než
      škodu na duši.
    </para>
    <para>6/ Tedy
      <emphasis>jedna zásada musí být všem společná, ze prospěch jednotlivcův má být zároveň prospěchem celku;
      </emphasis>
      neboť
      kdyby každý chtěl uchvátit všechen prospěch jen pro sebe, lidská společnost by se zcela rozpadla. A dále, jestliže
      naše
      <emphasis>přirozenost žádá, aby člověk pomáhal člověku</emphasis>
      , ať je to kdokoliv,
      <emphasis>jen právě proto, že to je člověk</emphasis>
      , musí být
      podle téže přirozeností i prospěch všech lidí věcí společnou. A jestliže tomu tak je, jsme všichni spojeni jedním
      a týmž přirozeným zákonem, a jestliže toto platí, jistě nám přirozený zákon zakazuje, abychom jeden druhému
      ubližovali. A poněvadž je předpoklad pravdivý, je pravdivý i závěr.
    </para>
    <para>Je tedy jistě zcela nevhodné, co říkají někteří lidé, že otci nebo bratru by v ničem neublížili pro svůj
      prospěch, ale k ostatním občanům že mají vztah jiný. Tito lidé soudí, že je nespojuje s ostatními občany žádné
      právo a žádné společenství směřující k obecnému blahu, což je názor, jenž úplně rozvrací jednotu obce. Ti lidé
      pak, kteří tvrdí, že sice musíme mít ohled na spoluobčany, ale nikoli na cizince, ti popírají cit pospolitosti
      celého lidského rodu. Ale bez tohoto citu hyne dobročinnost, štědrost, šlechetnost a spravedlnost od základů; a o
      lidech, kteří dávají výhost těm ctnostem, musíme soudit, že jsou bezbožní i vůči nesmrtelným bohům, neboť
      vyvracejí společnost lidskou jimi zřízenou. Nejpevnějším poutem této společnosti je totiž přesvědčení, že více
      odporuje přirozenosti, když člověk Člověku působí újmu pro svůj vlastní prospěch, než kdyby musel snášet všechny
      možné škody ať na vnějších statcích, ať na těle, ať třeba i na duchu, aniž přitom porušil
      <emphasis>spravedlnost;</emphasis>
      neboť tato
      ctnost
      <emphasis>je paní a královnou všech ctností</emphasis>
      .
    </para>
    <para>Snad někdo řekne: Což by tedy mudrc, sám hynoucí hladem, nesměl odejmout pokrm tvoru zcela neužitečnému? Nebo
      kdyby poctivý člověk mohl krutému a hroznému tyranu Falaridovi vzít oděv, aby sám nezahynul mrazem, což by to
      nesměl učinit? Rozhodnutí je v těchto případech velmi snadné. Kdybys způsobil v něčem újmu člověku zcela
      neužitečnému jen pro svůj vlastní prospěch, jednal bys člověka nedůstojně a proti zákonům přírody. Jestliže jsi
      ale sám takový člověk, že bys mohl prokázat mnoho užitečného obci a lidské společnosti, kdybys zůstal naživu, pak
      by se ti nemohlo vytýkat, kdybys z toho důvodu způsobil druhému újmu. Nejde-li však o takový případ, má člověk
      raději snášet své nevýhodné postavení než jinému ubírat z jeho výhod. To ovšem neznamená, že více odporuje lidské
      přirozenosti snášet nemoc, nouzi nebo něco podobného než toužit po cizím majetku a ubírat z něho, nýbrž jen tolik,
      že odporuje přirozenosti nedbat obecného prospěchu. Neboť to je nespravedlivé. A tu sám zákon přírody, který
      zachovává a udržuje dobro všech lidí, jistě rozhodne, že místo tvora nečinného a neužitečného má se dostat
      nezbytných životních potřeb člověku moudrému, dobrému a statečnému, neboť kdyby takový Člověk zahynul, způsobil by
      svou smrtí velikou újmu obecnému prospěchu.
    </para>
    <para>Musí se ovšem dát pozor, aby si člověk nebral příliš dobré mínění o sobě a svou sebelásku za záminku ke
      skutečné křivdě. Bude-li dbát prospěchu lidí a lidské pospolitosti, kterou zde tak často připomínám, splní vždy
      svou povinnost. A co se týče Falarida, je rozhodnutí nadmíru snadné.
      <emphasis>Neboť neexistuje žádný cit pospolitosti mezi námi a tyrany</emphasis>
      , ba spíše mezi námi je nejhlubší propast. Neodporuje tedy přirozenému řádu, můžeš-li to učinit, vzít
      oděv Člověku, kterého i zabít je čestné; vždyť tento zhoubný a bezbožný druh lidí je třeba zcela vyloučit z lidské
      společnosti. Jako se uřezávají údy, jsou-li bez krve a bez života a škodí-li ostatním částem těla, tak i tato
      divoká a nestvůrná šelma v podobě člověka musí být odloučena od těla lidské společnosti.
    </para>
    <para>7/ Uvedené otázky jsou vesměs toho druhu, že se při nich povinnost určuje s ohledem na okolnosti. Takové
      sporné případy byl by patrně sledoval Panaitios ve svém dalším výkladu, kdyby byla nějaká náhoda nebo jiná práce
      nepřekazila jeho úmysl. Ostatně právě vzhledem k těmto otázkám jsem uvedl v předešlých knihách dosti mnoho rad, z
      nichž lze poznat, jakému jednání je třeba se vyhýbat, protože je nečestné, a jakému nikoli, protože není nečestné.
      Ale poněvadž se chystám jaksi postavit krov na započatou či spíše již téměř dokončenou stavbu – tu jako
      matematikové nedokazují všechny své poučky, ale žádají, aby se připustily některé jejich předpoklady, aby tak
      snáze vyložili, co zamýšlejí –, podobně já žádám tebe, milý Marku, abys připustil, můžeš-li, že
      <emphasis>žádné dobro není žádoucí pro svou vlastní hodnotu mimo čestnost</emphasis>
      . A jestliže ti to Kratippos nedovoluje, aspoň to jistě připustíš,
      že čestnost je dobro pro svou vlastní hodnotu nejvíce žádoucí. Mně postačí jedno jako druhé a brzy se mi zdá
      pravděpodobnější toto, brzy ono, ale mimo tuto dvojí možnost neuznávám za pravděpodobné nic.
    </para>
    <para>A především se musím zastat Panaitia v tomto smyslu: on netvrdil, že prospěch může být někdy v rozporu s
      čestností, neboť nic takového tvrdit nesměl, nýbrž mluvil o prospěchu zdánlivém. Často naopak dokazuje, že nic
      není prospěšné, co není zároveň čestné, a že nic není čestné, aby to nebylo zároveň užitečné, a tvrdí, že žádná
      horší morová nákaza nepostihla lidský život než nesprávný názor těch, kteří tyto dva pojmy od sebe odloučili. A
      tak pojal do své osnovy tento jen zdánlivý, nikoli skutečný rozpor ne proto, že bychom někdy smělí dát přednost
      prospěchu před ctí, nýbrž proto, abychom takové sporné případy dovedli bezpečně rozhodnout, kdyby se někdy
      naskytly. Tuto nedokončenou část chci tedy doplnit bez cizí pomoci, jak se říká, na vlastní pěst. Neboť z toho, co
      bylo o této otázce řečeno po Panaitiovi, aspoň v těch spisech, které se mně dostaly do ruky, nic mne neuspokojilo.
    </para>
    <para>8/ Když se tedy vyskytne nějaká věc, jež se nám zdá prospěšná, jsme jí nutně přitahováni. Ale jestliže
      přihlédneme blíže a shledáme, že ta věc, která se nám zdála prospěšná, obsahuje v sobě něco nečestného, tu nejde o
      to, že bychom se snad měli nějakého prospěchu vzdát, nýbrž o to, abychom si uvědomili, že nemůže být prospěšné to,
      co je nečestné. Jestliže nic tak neodporuje přirozenosti jako hanebnost – neboť přirozenost si žádá správnost,
      soulad a důslednost – a jestliže se nic s přirozeností tak neshoduje jako prospěšnost, jistě nemůže být táž věc
      zároveň prospěšná i hanebná. A rovněž, jsme-li zrozeni k čestnosti a je-li jenom čestnost žádoucí, jak učí Zénón,
      nebo váží-li aspoň více než všechno ostatní, jak soudí Aristoteles, je nutně čestnost buď jediné, nebo nejvyšší
      dobro. A co je dobro, to je jistě prospěšné, a tedy cokoli je čestné, to je také prospěšné.
    </para>
    <para>A tak je to jenom klamná představa, jestliže se nešlechetní lidé vrhnou na nějaký zdánlivý prospěch a hned se
      domnívají, že jej lze odloučit od cti. Odtud mají svůj původ úkladné vraždy, travičství, padělání závětí, z toho
      vznikají krádeže, podvody, vydírání a olupování spojenců a občanů, odtud povstává nesnesitelná moc přílišného
      bohatství a zde se konečně rodí ve svobodných občanech panovačné choutky, nad něž si nelze představit nic
      hroznějšího a ohavnějšího. Výhody z toho všeho plynoucí tito lidé ve svém klamném usuzování vidí, ale nevidí
      <emphasis>trest</emphasis>
      , neřeknu stanovený zákony, neboť tomu často uniknou, ale
      <emphasis>obsažený v nečestnosti samé</emphasis>
      , což je trest
      nejkrutější.
    </para>
    <para>Proto odmítejte lidi toho druhu – skrznaskrz zločinné a bezbožné –, kteří se rozmýšlejí, zda se mají přidržet
      toho, o čem vědí, že je to čestné, či zda se mají vědomě poskvrnit zločinem. Neboť samo váhání je tu zločinem, i
      když se k provedení svého úmyslu neodhodlají. Nesmíme se zkrátka vůbec rozmýšlet tam, kde samo rozmýšlení je
      nečestné. A také je třeba vyloučit z každého rozmýšlení nicotnou naději, že je možno špatný čin skrýt a zatajit.
      Neboť jestliže jsme se jen trochu úspěšně zabývali filosofií, musíme být přesvědčeni, že i kdybychom mohli skrýt
      své jednání přede všemi bohy a lidmi, přece bychom nesměli jednat ani lakotně ani nespravedlivě ani svévolně ani
      neukázněně.
    </para>
    <para>9/ Ten smysl má i známá báj o Gygovi, vypravovaná u Platóna. Když se jednou po neobyčejně prudkých deštích
      země rozestoupila, sestoupil Gygés do té rozsedliny a spatřil tam, jak báj vypravuje, kovového koně, v jehož boku
      byly dveře. Otevřel je a uviděl mrtvolu člověka nevídané velikosti a na jejím prstě zlatý prsten. Stáhl jej a sám
      si jej navlekl a potom se odebral – byl to totiž královský pastýř – do shromáždění pastýřů. A tu kdykoli obrátil
      prsten kamenem k dlani, stal se neviditelným, ale sám viděl všechno. A kdykoli obrátil prsten do původní polohy,
      zase byl viditelný. Využil tedy této zvláštní moci prstenu, učinil násilí královně a s její pomocí zabil krále,
      svého pána, zahubil všechny lidi, o kterých si myslil, že mu stojí v cestě, a nikdo ho při těch zločinech nemohl
      spatřit. A tak se stal najednou pomocí prstenu králem Lýdie. Kdyby však měl takový prsten mudrc, o nic víc by si
      nemyslil, že smí hřešit, než kdyby ho neměl. Poctiví lidé totiž chtějí jednat čestně, nikoli skrytě.
    </para>
    <para>Někteří filosofové, nikterak sice zlí, ale ne dosti bystří, ukazují na to, že je to příběh smyšlený a vybájený
      Platónem. Jako by Platón chtěl tvrdit, že se to stalo nebo mohlo stát! Smysl tohoto prstenu a příkladu je tento:
      Dopustil by ses něčeho Špatného z touhy po bohatství a moci, po panování a požitcích, kdyby bylo jisto, že se o
      tom nikdo nedoví, ba že ani nepojme na tebe nikdo podezření a že to zůstane bohům i lidem navždy utajeno?
      Namítají, že to není možné. Možné to ovšem je, ale já se jen ptám, co by dělali, kdyby bylo možné to, co jako
      možnost popírají. Jsou zatvrzelí opravdu jako sédláci. Říkají, že to není možné, a na tom trvají; jaký smysl má to
      naše „kdyby“, nechápou. Když se totiž tážeme, co by dělali, kdyby mohli svůj čin utajit, neptáme se, zda by jej
      opravdu mohli utajit, ale natahujeme je jaksi na skřipec, aby odpověděli, buď že by jednali zištně, kdyby měli
      zajištěnou beztrestnost, a tím by se přiznali ke své zločinné povaze, nebo aby prohlásili, že ani potom by tak
      nejednali, a tedy aby připustili, že se máme špatnosti vyhýbat pro špatnost samu. Ale vraťme se zas k našemu
      tématu.
    </para>
    <para>10/ Přiházejí se často případy, které nás uvádějí zdáním prospěchu do rozpaků, ne snad že by se člověk
      rozmýšlel, zda má obětovat čestné jednání velikému prospěchu, neboť to by bylo jistě nešlechetné, ale že uvažuje,
      zda lze to, co se mu zdá prospěšné, vykonat bez hany. Když Brutus žádal svého kolegu Tarquinia Collatina, aby se
      vzdal svého úřadu, mohlo se zdát, že si počíná nespravedlivě, neboť Collatinus byl Bratovým spojencem a pomocníkem
      při vypuzení královské rodiny. Avšak náčelníci obce se usnesli, že se musí odstranit příbuzenstvo Tarquinia
      Superba a všechno, co má jméno Tarquinius a co připomíná království; tedy to, co bylo prospěšné, totiž starost o
      vlast, bylo také do té míry čestné, že to musel schvalovat i sám Collatinus. A tak tu rozhodovala prospěšnost, ale
      ta byla spojena s čestností, bez níž by nebylo bývalo ani prospěšnosti.
    </para>
    <para>Jinak však tomu bylo v případě krále, který založil naše město. Neboť jeho mysl zmátlo pouhé zdání prospěchu.
      Zdálo se mu totiž, že je prospěšnější, aby vládl sám než s někým společně, a proto zabil svého bratra. Ten tedy
      porušil cit lásky a lidskosti, aby dosáhl toho, co se mu prospěšným zdálo, ale prospěšné nebylo; a přitom si vzal
      za záminku přeskočení hradby, což nebyl způsob ani přesvědčivý ani vhodný, aby vzbudil dojem čestnosti. Zhřešil
      tedy, a nechť mi promine, ať už Quirinus nebo Romulus, že takto mluvím.
    </para>
    <para>Nelze ovšem na nás žádat, abychom se vzdávali svých statků a přenechávali je jiným, když je sami potřebujeme,
      nýbrž každý má dbát na svůj vlastní prospěch, ovšem s podmínkou, že přitom nekřivdí druhému. Vtipně to naznačil
      Chrysippos, když řekl: „Kdo běží o závod, musí vynaložit veškeré úsilí, aby zvítězil; ale podrážet nohu tomu, s
      kým závodí, nebo rukou jej odstrkovat rozhodně nesmí. A tak ani v životě není nespravedlivé, když se Člověk snaží
      získat pro sebe věci k životu potřebné, ale druhému je utrhnout – to je bezpráví.“
    </para>
    <para>Nejvíce se však matou povinnosti, které se týkají
      <emphasis>přátelství</emphasis>
      , kde stejně odporuje pojmu povinnosti nevykonat
      pro přítele, co můžeš spravedlivě vykonat, jako vykonat pro něho něco nespravedlivého. Ale ve všech těchto
      případech je rada krátká a ne nesnadná. Tomu, co je zdánlivě prospěšné, čestným úřadům, bohatství, rozkoši a
      ostatním věcem toho druhu, se nikdy nesmí dávat přednost před přátelstvím. Zato poctivý muž nebude jednat kvůli
      příteli ani proti veřejnému zájmu, ani proti přísaze a svému svědomí a nebude si jinak počínat ani tehdy, bude-li
      přímo soudcem ve věci svého přítele. Neboť odloží úlohu přítele, jakmile přijme úlohu soudce. Tolik smí povolit
      svému přátelství, že si bude raději přát, aby věc přítelova byla spravedlivá, nebo že vhodně upraví lhůtu soudního
      přelíčení, pokud to dovolují zákony. Když ale bude muset po složení soudcovské přísahy vynést rozsudek, bude
      pamatovat na to, že bere boha za svědka, to znamená podle mého, že se dovolává svého svědomí, nad něž sám bůh
      nedal člověku nic božštějšího.
    </para>
    <para>Od našich předků jsme přijali velmi pěkný zvyk – kéž bychom ho dbali – že žádajíce soudce o přízeň, dodáváme
      „pokud to může učinit s dobrým svědomím“. Tato žádost směřuje jen k tomu, v čem – jak jsem před chvílí řekl – může
      soudce příteli se ctí povolit. Neboť kdybychom měli učinit všechno, co by si přátelé přáli, pak by se takové
      přátelství nesmělo už pokládat za přátelství, nýbrž za spiknutí.
    </para>
    <para>Mluvím tu ovšem o obyčejných přátelstvích, neboť u mužů moudrých a dokonalých se nemůže nic takového stát.
      Pýthagorovci Daimón a Fintiás byli spjati, jak se vypráví, takovým přátelstvím, že když jednomu z nich tyran
      Dionýsios určil den popravy a odsouzenec si vyžádal několik dní, aby uvedl své věci do pořádku, druhý se nabídl za
      rukojmí jeho návratu s podmínkou, že zemře sám, jestliže se přítel nevrátí. A když odsouzený se v ustanovený den
      vrátil, užasl tyran nad jejich věrností a požádal je, aby ho přijali do svého přátelského svazku jako třetího.
      Když se tedy v přátelských vztazích dostane to, co se zdá prospěšným, do sporu s čestností, nechť víc platí tento
      čestný vztah nežli náš zdánlivý prospěch. Budou-li se však od nás žádat ve jménu přátelství skutky nečestné, dejme
      přednost závazkům svého svědomí před přátelstvím. Tak uskutečníme v tomto případe výběr povinností, o němž zde
      uvažujeme.
    </para>
    <para>11/ Ostatně zdáním prospěchu se velmi Často hřeší ve veřejném životě, jako zhřešili například naši předkové,
      když zbořili Korint. Ještě krutěji si však počínali Athéňané, když se usnesli, aby Aiginským, kteří měli silné
      loďstvo, byly uřezány palce na rukou. To se jim zdálo prospěšným, neboť Aigina příliš ohrožovala svou blízkostí
      přístav Peiraieus. Není ovšem nikdy prospěšné, co je kruté, neboť lidské přirozenosti, kterou se musíme řídit,
      nejvíc ze všeho odporuje krutost. Špatně také jednají ti, kdo zakazují cizincům bydlit v našich městech a
      vypovídají je ze země, jak to učinil v době našich otců Pennus a nedávno Papius. Je sice správné nedovolovat, aby
      si osoboval občanská práva ten, kdo není občanem – takový zákon prosadili moudří konsulové Crassus a Scaevola –,
      ale upírat cizincům právo na pobyt v městě je samozřejmě nelidské.
    </para>
    <para>Zvlášť krásné bývá takové jednání,
      <emphasis>když se dá přednost cti obce před jejím zdánlivým prospěchem</emphasis>
      . Příklady
      najdeme v dějinách naší obce často, zejména v době druhé války punské. Neboť po strašné porážce u Cann projevila
      naše obec víc zmužilosti než kdy předtím v šťastných dobách. Neukázala se u nás ani známka strachu, nepadla ani
      zmínka o míru. Tak dokáže čest zastínit zdánlivý lesk prospěchu.
    </para>
    <para>Když Athéňané nemohli nijak odolat útoku Peršanů, rozhodli se, že opustí město, ukryjí ženy a děti v Troizéně,
      vstoupí na lodi a budou hájit svobodu Řecka na moři; tehdy ukamenovali jakéhosi Kyrsila, jenž jim radil, aby
      zůstali v městě a vpustili tam Xerxa. A přece ten člověk měl, jak se zdá, na mysli jejich prospěch. Nebyl to však
      skutečný prospěch, neboť byl v rozporu se ctí.
    </para>
    <para>Po vítězství ve válce s Peršany prohlásil Themistoklés na sněmu, že by měl návrh prospěšný obci, ale že by
      nebylo vhodné, aby se o něm mluvilo veřejně. Žádal, aby mu lid ustanovil někoho, s kým by ten návrh sdělil. Byl k
      tomu ustanoven Aristeidés. Tomu on pověděl, že by bylo možno tajně zapálit loďstvo Lakedaimonských, které bylo
      vytaženo na břeh u Gytheia, a tím že by byla moc lakedaimonská jistě zlomena. Když to Aristeidés vyslechl, přišel
      za velkého napětí do sněmu a řekl, že návrh, který Themistoklés dává, je sice velmi prospěšný, ale není nikterak
      čestný. A tu Athéňané usoudili, že to, co není čestné, není ani prospěšné, a spoléhajíce na názor Aristeidův,
      zamítli celý tento plán, aniž ho vyslechli. Počínali si líp než my, kteří námořním lupičům dopřáváme svobodu a
      spojencům ukládáme daně.
    </para>
    <para>12/ Nechť tedy platí zásada, že
      <emphasis>jednání hanebné není nikdy prospěšné, a to ani tehdy, kdybys jím dosáhl toho, v čem spatřuješ prospěch
      </emphasis>
      . Neboť již to, že člověk pokládá hanebné jednání za prospěšné, je pro něho velkým
      neštěstím. Ale často se přiházejí, jak jsem už pověděl, případy, kdy se zdá, že prospěch je v rozporu s čestností,
      takže je pak třeba vyšetřit, zda je tu skutečný rozpor, či zda je možno prospěch s čestností spojit.
    </para>
    <para>Vyskytují se například takové otázky: Kdyby poctivý muž přivezl z Alexandrie na Rhodos velký náklad obilí v
      takové době, kdy Rhodští by právě trpěli nedostatkem, hladem a největší drahotou, a ten člověk by věděl, že z
      Alexandrie vyplulo několik kupců, neboť cestou spatřil lodi naložené obilím plout na Rhodos, měl by to říci
      Rhodským, či mlčet a prodat své zboží co nejdráž? Představujme si, že je to muž moudrý a poctivý; pojednáme tedy o
      rozmýšlení a rozhodování takového člověka, který by nechtěl Rhodským nic zatajovat, kdyby to pokládal za nečestné,
      ale byl by na pochybách, že to snad nečestné není.
    </para>
    <para>Jinak soudí o takových případech slavný a vážený stoik Diogenés Babylónský, a jinak jeho žák, bystrý
      Antipatros. Antipatros žádá, aby se povědělo všechno, aby tedy kupující věděl všechno, co ví prodávající; Diogenés
      je toho názoru, že prodávající má uvést chyby zboží, pokud to nařizuje občanské právo, i jinak má jednat poctivě,
      ale když už prodává, má právo se snažit, aby prodal co nejvýhodněji. „Přivezl jsem a vyložil zboží a prodávám je
      ne dráže než ostatní, ba snad ještě laciněji, poněvadž mám větší zásobu. Komu se tu děje křivda?“ Na to namítne
      Antipatros: „Cos to řekl? Ty se máš starat o lidi, sloužit lidské společnosti, s tím určením ses narodil a máš
      přirozený cit, jímž se máš řídit, že tvůj prospěch je prospěchem obecným a obecný prospěch prospěchem tvým – a ty
      zatajíš těm lidem, jaká hojnost zboží je pro ně na cestě?“ Diogenés odpoví asi takto: „Něco jiného je zatajovat,
      něco jiného mlčet. Ani tehdy ti nic nezatajuji, jestliže ti neřeknu, jaká je podstata bohů, či co je nejvyšší
      dobro, ačkoli by ti poznání těchto věcí víc prospělo než láce obilí. Ale nejsem přece povinen, abych ti řekl
      vždycky právě to, co by ti bylo prospěšné slyšet.“ – „Právě naopak, jsi povinen, pamatuješ-li na to, že lidé jsou
      mezi sebou spojeni přirozeným svazkem pospolitosti.“ – „Pamatuji na to,“ odpoví onen, „ale což je ten společenský
      svazek takový, že jednotlivec nesmí mít soukromý majetek? Kdyby tomu tak bylo, pak by se ani nesmělo nic prodávat,
      ale mělo by se to darovat.“
    </para>
    <para>13/ Vidíš, že se v celé této rozepři netvrdí: „Ačkoli je to hanebné, přece to udělám, poněvadž je mi to
      prospěšné,“ nýbrž: „Je to prospěšné, a přitom to není hanebné,“ kdežto druhá strana praví: „Nesmí se tak jednat,
      protože to přece jen hanebné je.“ Představme si, že se poctivý muž rozhodl prodat dům pro nějaké jeho vady, které
      sám zná, ale o nichž jiní lidé nevědí. Dejme tomu, že je ten dům nezdravý, a je pokládán za zdravý, není známo, že
      se ve všech ložnicích objevují hadi, že je špatně stavěn, že je na spadnutí, ale mimo pána to nikdo neví. A dejme
      tomu, že by to prodávající kupcům neřekl a že by ten dům prodal ještě mnohem dráž, než sám čekal. Ptám se, zda
      nejednal nespravedlivě nebo aspoň nečestně.
    </para>
    <para>Antipatros řekne: „Ovšemže jednal! Neboť připustí-li někdo, aby kupec nalítl, aby se ve svém poblouzení vrhl
      do nejhorší škody, co je to jiného než neukázat bloudícímu cestu, což se v Athénách trestá veřejnou klatbou? A je
      to ještě víc než neukázat cestu; znamená to vědomě přivádět druhého na cestu bludnou.“ Naproti tomu tvrdí
      Diogenés: „Cožpak tě přinutil ke koupi člověk, který tě k ní ani nepřemlouval? Ten člověk nabídl na prodej to, co
      se mu nelíbilo, tys koupil, co se ti líbilo. Jestliže se lidé, kteří nabízejí dobrý a dobře stavěný statek, podle
      obecného mínění nedopouštějí podvodu, i když statek není ani dobrý ani dobře stavěný, tím méně se dopouštějí
      podvodu ti, kteří svůj dům ani nepochválí. Neboť jak se může mluvit o podvodu tam, kde rozhoduje úsudek
      kupujícího?
    </para>
    <para>A jestliže se nemusí ručit ani za všechno to, co bylo výslovně řečeno, myslíš, že se má ručit za to, co vůbec
      řečeno nebylo? Co by bylo pošetilejší, než aby prodávající vykládal o nedostatcích věci, kterou clíce prodat? A co
      by bylo víc nesmyslné, než aby vyvolavač z rozkazu pánova ohlašoval: Prodám nezdravý dům?“
    </para>
    <para>Tak se tedy v některých pochybných případech z jedné strany brání čestnost, kdežto z druhé strany se hájí
      prospěch, a to tak, že podle toho by nejen bylo čestné učinit to, co se zdá prospěšným, ale dokonce by bylo
      hanebné neučinit to. To je tedy ten rozpor, který často zdánlivě vzniká mezi prospěchem a ctí. A takové sporné
      případy je třeba rozsoudit. Neboť nevyložili jsme je proto, abychom jen kladli otázky, nýbrž abychom je řešili.
      Myslím tedy, že by ani ten obchodník obilím neměl nic zatajovat Rhodským, ani ten člověk prodávající dům jeho
      kupcům. Nelze sice vždy mluvit o zatajování, kdykoli něco zamlčíš, ale jestliže chceš, aby to, co ty víš, nevěděli
      kvůli tvému prospěchu ti, kteří mají zájem na tom, aby to věděli, je to zatajování. A kdo by nevěděl, jaké povahy
      je takové zatajování a o jakém člověku svědčí? Jistě ne o člověku otevřeném, prostém, spravedlivém ani poctivém,
      ale spíš o člověku prohnaném, pokryteckém, lstivém, podvodném, zlomyslném, zchytralém, škodolibém a šibalském. Což
      není neprospěšné uvalit na sebe výtku tolika a ještě jiných nectností?
    </para>
    <para>14/ Jestliže tedy zasluhují hanu lidé, kteří něco zamlčí, co máme soudit pak o těch, kteří předstírají něco
      nepravdivého? Římský rytíř Gaius Canius, člověk ne nevtipný a dosti vzdělaný, se uchýlil do Syrakus, ne aby se
      staral o obchody, ale aby se nemusel starat o nic, jak sám říkal, a mezi řečí se zmiňoval o tom, že by rád koupil
      nějakou pěknou vilu se zahradou, kam by si mohl pozvat přátele a kde by se mohl nerušeně bavit. Když se to
      rozkřiklo, jakýsi syrakuský peněžník jménem Pythius mu řekl, že má vilu, která sice není na prodej, ale je-li
      Caniovi libo, že jí může užívat jako své, a zároveň ho pozval na druhý den do své zahradní vily na oběd. Ganius
      pozvání přijal a Pythius, jenž jako peněžník měl velký vliv u lidí všech stavů, povolal k sobě rybáře, požádal je,
      aby nazítří lovili před jeho vilou, a řekl jim, jak si mají počínat. V určený čas přijde Canius na oběd. Hostina,
      kterou dal Pythius připravit, byla nádherná a na dohled bylo vidět množství rybářských člunů. A rybáři přinášeli,
      co kdo chytil, a házeli ryby Pythiovi k nohám. Tu se tázal Canius: „Co to, prosím tě, znamená, Pythie, tolik ryb a
      tolik člunů?“ A ten odpověděl: „Co je na tom divného? Kolik se chytne v Syrakusách ryb, chytne se na tomto místě.
      I pro pitnou vodu sem lidé chodí, takže bez tohoto mého statku se nemohou obejít.“
    </para>
    <para>Canius zatoužil po vile a žádal Pythia, aby mu ji prodal. Ten dělá nejprve těžkosti – ale nač dlouhé řeči,
      nakonec Canius dosáhne svého. A poněvadž o tu vilu velice stál a byl člověk bohatý, dal za ni tolik, kolik Pythius
      žádal, a koupil i celé zařízení. Podepíše smlouvu a uzavře pravoplatný obchod. Na druhý den pozve své přátele a
      sám přijde hodně brzy. Po člunech ani památky. Ptá se nejbližšího souseda, zda je snad nějaký svátek rybářů, že
      žádného nevidí. Ten řekl: „Pokud vím, není, ale tady rybáři neloví, proto jsem se včera divil, co se to asi
      stalo.“ Canius se rozzlobil, ale co mohl dělat? Tenkrát ještě neexistovala právní formule o zlém úmyslu a podvodu,
      kterou vydal můj přítel a kolega v praetuře Gaius Aquilius. V této formuli podal právě na otázku, jaký význam má
      výraz
      <emphasis>dolus malus</emphasis>
      , zlý úmysl, podvod, toto vysvětlení: „Když se něco jiného předstíralo, a něco jiného vykonalo.“
      To bylo jistě řečeno skvěle, jak se dalo očekávat od člověka zkušeného v definování. Tedy Pythius a všichni lidé,
      kteří něco jiného dělají a něco jiného předstírají, jsou věrolomní, nepoctiví a zlomyslní. A proto žádný jejich
      čin jim nemůže být prospěšný, je-li poskvrněn tolika nectnostmi.
    </para>
    <para>15/ Je-li tedy Aquiliova definice správná, je třeba předstírání i zastírání z lidského života vůbec vyloučit.
      Proto poctivý muž nebude nic předstírat ani zastírat, ani aby lépe prodal. Ostatně tak řečený
      <emphasis>dolus malus</emphasis>
      , zlý
      úmysl, podvod, byl trestán i zákony, například poručnická zpronevěra zákony dvanácti desek a podvod na
      neplnoletých zákonem Plaetoriovým i rozhodnutími, jež se dějí bez zákonných norem podle zásady dobré víry,
      <emphasis>ex fide bona</emphasis>
      . Ve zvláštních případech takových soudů vynikají zejména tyto formule: při soudním jednání o vrácení věna
      <emphasis>„rozhoduj co nejlépe a nejslušněji“</emphasis>
      , při sporech o vrácení svěřené věci
      <emphasis>„nechť se jedná poctivě, jak se sluší mezi poctivými lidmi“
      </emphasis>
      . A což je přípustný jakýkoli pokus o podvod tam, kde platí zásada „co nejlépe a nejslušněji“?
      Nebo může se jednat lstivě a se zlým úmyslem tam, kde se mluví o „poctivém jednáni mezi poctivými lidmi“?
    </para>
    <para>Podstatou zlého úmyslu a podvodu je, jak praví Aquilius, předstírání. Je tedy třeba vyloučit z uzavírání smluv
      všechnu lež. Prodávající nechť si nezjednává přihazovače a kupující zas nikoho, kdo by cenu srážel; a oba dva
      nechť neučiní více nabídek než jednu. Onehdy Quintus Scaevola, syn Publiův, kupoval pozemek a žádal, aby mu
      prodávající udal hned pevnou cenu, a když se tak stalo, řekl, že oceňuje pozemek výš, a přidal mu sto tisíc,
      sesterciů. Nikdo by nepopřel, že to bylo jednání poctivého muže, ale že by byl moudrý, když takto jednal, to lidé
      popírají, stejně jako by ho neuznali za moudrého, kdyby byl sám prodal svůj pozemek laciněji, než by byl mohl. To
      je to neštěstí, že se dělá rozdíl mezi lidmi poctivými a moudrými. V tom smyslu řekl Ennius, že
      <emphasis>„marně je mudrc moudrý, když sám sobe prospět nemůže“</emphasis>
      . Zcela správně, jenomže bych se musel dohodnout s Enniem o tom, co to
      znamená „prospět“.
    </para>
    <para>Hekatón Rkodský, žák Panaitiův, říká v knize O povinnosti, kterou věnoval Quintu Tuberonovi: „Člověk moudrý se
      má starat o svůj majetek, pokud ovšem přitom nejedná proti mravům, zákonům a zvyklostem. Vždyť nechceme být bohatí
      jen pro sebe, ale i pro děti, příbuzné, přátele a nejvíce pro obec. Neboť jmění jednotlivců je bohatstvím obce.“
      Tomuto muži se Scaevolův čin, o němž jsem se právě zmínil, nemůže ovšem líbit. Vždyť on prohlašuje, že je odhodlán
      učinit pro svůj prospěch všechno, s výjimkou jen toho, co je výslovně zakázáno. Za to si nezaslouží velkou chválu
      ani uznání. Ovšem postavíme-li se na stanovisko, že „zlá lest“ je i předstírání i zastírání, najde se velmi málo
      případů, kde by se nevyskytoval „zlý úmysl“, a je-li poctivý ten člověk, který prospívá každému, komu může, a
      nikomu neškodí, jistě takového nesnadno najdeme. Přesto však nikdy není prospěšné hřešit, poněvadž to je vždycky
      hanebné, a naopak vždycky je čestné být poctivým člověkem, a proto je to také vždycky prospěšné.
    </para>
    <para>16/ Ostatně co se týká nemovitostí, nařizuje naše právo občanské pod trestem, aby se při prodeji uváděly
      jejich nedostatky, pokud jsou prodávajícímu známy. Podle zákonů dvanácti desek stačí ručit za to, co bylo výslovně
      prohlášeno, přičemž ten, kdo učiní klamné prohlášení, musí nahradit škodu dvojnásob, kdežto právníci z povolání
      ustanovili trest i za pouhé zamlčení; neboť rozhodli, že prodávající ručí za každý nedostatek nemovitosti, o němž
      věděl a výslovně ho neuvedl. Stalo se například, že augurové, hodlajíce konat, věštecké pozorování na hradě,
      rozkázali Tiberiu Claudia Gentumalovi, který měl dům na vrchu Caeliu, aby zbořil ty jeho části, jejichž výška jim
      bránila v pozorování; ale Claudius ten dům prodal. Koupil jej Publius Calpurnius Lanarius. Augurové mu oznámili
      týž rozkaz. A tak Calpurnius dům zbořil, ale když se dověděl, že Claudius prodal dům až potom, co mu augurové
      uložili jej zbořit, pohnal ho před smírčího soudce se žádostí, aby se mu dostalo náhrady, pokud by mu ji byl
      Claudius povinen dát a poskytnout podle zásady dobré víry. Soudcem byl Marcus Cato, otec mého slavného přítele
      Catona – neboť jako jiní lidé se označují jmény svých otců, tak se sluší, aby tento otec tak skvělého muže byl
      označován podle svého syna –, a ten jako soudce vynesl toto rozhodnutí: „Když při prodeji o té věci věděl a
      neohlásil ji, je povinen nahradit kupci škodu.“ Rozhodl tedy, že zásada „dobré víry“ vyžaduje, aby kupující věděl
      o nedostatku, o němž ví prodávající. Jestliže tedy rozsoudil správně, nepočínali si správně ani onen obchodník
      obilím, ani člověk prodávající nezdravý dům, když mlčeli.
    </para>
    <para>Všechny jednotlivé případy takového zamlčení nemohou být ovšem pojaty do práva občanského, ale ty, které tam
      být mohou, jsou pilně stíhány. Náš příbuzný Marcus Marius Gratidianus prodal Gaiu Sergiu Oratovi dům, který sám od
      něho před několika lety koupil. Na tom domě vázla služebnost, ale Marius to v kupní smlouvě neuvedl. Věc se
      dostala před soud. Oratu hájil Crassus, Gratidiana Antonius. Crassus se dovolával práva, podle něhož prodávající
      je povinen ručit za škodu, jestliže vědomě neuvedl nějaký nedostatek, Antonius se dovolával smyslu pro slušnost s
      odůvodněním, že ten nedostatek nebyl Sergiovi neznámý, neboť sám ten dům dříve prodal; a že tedy nebylo třeba nic
      říkat, neboť nebyl oklamán ten, kdo věděl, jaký právní závazek tíží majetek, který koupil. Proč to připomínám?
      Abys poznal, že naši předkové neměli zalíbení v lidech zchytralých.
    </para>
    <para>17/
      <emphasis>Ale jinak potírají lstivé jednání zákony, jinak filosofové.</emphasis>
      Zákony potírají jen takové, které mohou
      postihnout hmatatelně, filosofové však i to, které postihují rozumovým poznáním. Rozum tedy žádá, abychom
      zanechali nástrah, přetvářky a klamu. A což to není nástraha, jestliže napneš síť, třebas nemáš v úmyslu zvěř
      plašit a honit? Vždyť zvěř často sama vběhne do sítě, i když ji nikdo nenahání. A něco podobného je, když nabízíš
      dům, který hodláš prodat pro jeho nedostatky, oznámení o tom nastražíš jako síť a někdo do ní vběhne, aniž co
      tuší.
    </para>
    <para>Naše přirozené cítění se sice porušilo tak, že takové jednání, pokud vidím, ani není pokládáno podle obecného
      mravu za nečestné, ani není stíháno zákonem nebo právem občanským, přece však je zakázáno zákonem přírody. Neboť
      nejširší povahy je ten společenský svazek – řekl jsem to sice již často, ale je třeba to stále opakovat –, jenž
      spojuje všechny lidi navzájem, užší je svazek, jenž spojuje příslušníky téhož kmene, a ještě těsnější je ten, jenž
      spojuje příslušníky téže obce. Proto naši předkové rozlišili
      <emphasis>obecně lidské právo a právo občanské</emphasis>
      . Co je obsaženo
      v právu občanském, není proto ještě obsaženo v právu obecně lidském, avšak co je obsaženo v právu obecné lidském.
      má být zároveň v právu občanském.
    </para>
    <para>My ovšem nepostihujeme výraznou a přesnou podobu skutečného práva a podstatu spravedlnosti, nýbrž známe jen
      její stínové obrazy. Kéž bychom se aspoň těmi řídili, neboť pocházejí od nejlepších vzoru přírody a pravdy.
    </para>
    <para>Věru významně zní právní formule
      <emphasis>abych nebyl oklamán a podveden tebou nebo skrze víru v tebe</emphasis>
      , zlatá jsou slova
      <emphasis>jakož se sluší, aby poctivě a bez podvodného úmyslu bylo jednáno mezi lidmi poctivými</emphasis>
      . Ale kdo jsou „poctiví lidé“
      a co znamená „poctivě jednat“, to je velká otázka. Nejvyšší pontifex Quintus Scaevola říkával, že zvláštní
      důležitost mají všechny ty soudy, při nichž se užívá zásady
      <emphasis>podle dobré víry</emphasis>
      , a přikládal zásadě
      <emphasis>dobré víry</emphasis>
      velmi
      širokou platnost, a to ve sporech týkajících se poručnictví a obchodních společností, věcí svěřených a mandátů,
      koupí a prodejů, nájmů a pronájmů, tedy založených na vztazích, na nichž spočívá společenský život. V těchto
      případech je prý třeba znamenitého soudce, aby určil, čím je kdo komu povinen, neboť většinou se kladou požadavky
      z obou stran. Pročež je nutno potlačovat lstivost a zchytralost, která se chce zdát rozumnou prozíravostí, je však
      jejím pravým opakem. Rozumná prozíravost totiž spočívá ve volbě mezi dobrem a zlem, kdežto zchytralost, je-li
      každé nečestné jednání zlé, dává přednost zlu před dobrem.
    </para>
    <para>Právo občanské, odvozené z přírody, stíhá zchytralost a podvod nejenom, pokud se týká nemovitostí, ale
      nepřipouští žádnou lest ze strany prodávajícího ani při prodeji otroků. Neboť ten, kdo musí vědět, že některý
      otrok není zdráv nebo že se rád pokouší o útěk nebo krade, ručí podle ediktu aedilů za škodu. Něco jiného je, když
      jde o dědice. A poněvadž pramenem práva je příroda, plyne z toho, že je ve shodě s lidskou přirozeností, aby nikdo
      netěžil z nevědomosti druhého člověka.
      <emphasis>Není větší zhouby v lidském životě, než tváří-li se chytráctví jako moudrost.
      </emphasis>
      Zde mají původ ty nesčetné případy, kdy se zdá, jako by byl prospěch v rozporu s čestností. Neboť kolik
      se najde lidí, kteří by se dovedli zdržet bezpráví, kdyby jim bylo zaručeno, že jejich čin zůstane bez trestu a
      zcela utajen?
    </para>
    <para>18/ Přezkoušejme podle libosti toto tvrzení, a to na příkladech takového jednání, v němž by obecný lid ani
      neshledával žádnou vinu. Není tu řeč o vrazích, travičích, padělatelích závětí, zlodějích a podvodnících, kteří si
      zaslouží, aby byli trestáni žalářem, a nikoli slovy a rozpravami filosofů, nýbrž chceme uvažovat o jednání
      takových lidí, kteří jsou pokládáni za poctivé. Jacísi lidé přinesli z Řecka padělanou závěť boháče Lucia Minucia
      Basila. Aby snadněji obdrželi dědictví, uvedli jako spoludědice Marka Crassa a Quinta Hortensia, nejvlivnější lidi
      té doby. Ti měli sice podezření, že závěť je padělaná, ale sami si nebyli vědomi žádné viny, proto neodmítli dárek
      z cizí kořisti. Stačí to, aby nebyli sami pokládáni za viníky? Já soudím, že nikoli, ačkoli jsem jednoho z nich
      míval rád a druhého, protože už je mrtev, nemám v nenávisti. Vždyť Basilus si přál, aby Marcus Satrius, syn jeho
      sestry, přijal jeho jméno, a učinil ho svým dědicem (mám tu na mysli známého patrona kraje Picenského a Sabinského
      – jak potupné to znamení doby), neslušelo se tedy, aby předáci obce obdrželi majetek a Satrius aby nedostal nic
      mimo jméno.
    </para>
    <para>Jedná-li nespravedlivě, jak jsem vyložil v prvé knize, ten, kdo nebrání a nepřekáži křivdě, ačkoli múže, jak
      teprve máme soudit o člověku, který nejenže křivdě nepřekáží, nýbrž ještě ji podporuje? Já aspoň nepokládám ani
      právně bezvadná dědictví za Čestná, byla-li získána potměšilým lichocením a předstíranými, nikoli skutečnými
      úsluhami. V takových případech se zdává něco jiného prospěšným a něco jiného čestným. Neprávem, neboť
      <emphasis>zákon prospěšnosti souhlasí vždy se zákonem čestnosti</emphasis>
      . Kdo si to neuvědomí, nebude dalek žádného podvodu a žádného
      zločinu. Neboť bude-li uvažovat takto: „Tamto je sice čestné, ale toto je prospěšné,“ odváží se ve svém bludu
      odtrhnout od sebe věci spjaté spolu svou přirozenou podstatou, a to je zdroj všech podvodů, zločinů a ohavností.
    </para>
    <para>19/ A tak kdyby poctivý muž měl tu moc, že by jediným lusknutím prstů dostal své jméno do závěti boháčů,
      neužil by této své moci, ani kdyby měl zajištěno, že ho nikdo nebude z toho podezřívat. Kdyby však někdo dal Marku
      Crassovi takovou moc, aby se mohl lusknutím prstu dát zapsat mezi dědice, třeba by ve skutečnosti dědicem nebyl,
      věř mi, že by se dal na náměstí do tance. Ale člověk spravedlivý a takový, jakého my uznáváme za poctivce, nikomu
      nic nevezme, aby se toho sám zmocnil. Kdo se tomu diví, nechť přizná, že neví, co je to poctivý člověk. Kdo však
      bude chtít ještě nezřetelnou představu ve své mysli objasnit, nechť sám sebe přesvědčí o tom, že
      <emphasis>poctivý muž je ten, kdo prospívá, komu může, a neškodí nikomu, leda by byl nespravedlivě napaden
      </emphasis>
      . A cožpak neškodí jinému ten,
      kdo jakoby nějakým kouzlem odstrčí oprávněné dědice, aby sám vstoupil na jejich místo?
    </para>
    <para>Někdo snad namítne: Nesmí tedy člověk jednat tak, aby mu to přineslo užitek a prospěch? To nechci tvrdit, ale
      ať si uvědomí, že nic není užitečné ani prospěšné, co je nespravedlivé. Kdo nenabude tohoto přesvědčení, nemůže
      být poctivým člověkem. Slýchával jsem jako chlapec od svého otce, že bývalý konsul Gaius Fimbria měl být soudcem
      ve věci Marka Lutatia Pinthie, římského rytíře a muže nepochybně čestného, který složil soudní záruku pro případ,
      že nebude uznán poctivým mužem. A tu prý mu Fimbria řekl, že v té věci nikdy nevynese rozsudek, poněvadž se chce
      vyhnout tomu, že buď by musel zbavit dobré pověsti řádného člověka, kdyby rozhodiv jeho neprospěch, nebo by musel
      jen tak nazdařbůh prohlásit někoho za poctivého člověka, ačkoli k zjištění této vlastnosti je třeba bezpočtu
      chvályhodných skutků. Prostě poctivému muži, o němž měl Fimbria stejně jasnou představu jako Sókratés, nemůže se
      nikdy nic zdát prospěšným, co není čestné.
      <emphasis>Takový muž se neodváží nejenom nic učinit, ale ani nic pomyslit, co by
        se neodvážil veřejně říci.
      </emphasis>

    </para>
    <para>Což není hanba, aby filosofové byli na pochybách o tom, o čem nejsou na pochybách ani vesničané, u nichž
      vzniklo přísloví stářím už zevšednělé? Ti totiž, chtějí-li pochválit něčí spolehlivost a poctivost, říkávají:
      Potmě bys mohl s ním hrát hru, při níž se hádá počet zdvižených prstů. Jaký jiný to má smysl než ten, že nic není
      prospěšné, co se nesluší, třeba bys toho mohl dosáhnout, aniž tě někdo přistihl při bezpráví. Což nevidíš, že
      podle tohoto přísloví nelze odpustit ani onomu Gygovi, ani tomu člověku, o němž jsem před chvílí předpokládal, že
      by mohl lusknutím prstů shrábnout všechna dědictví? Neboť jako se hanebné jednání nikterak nemůže stát čestným,
      třebas by zůstalo skryto, tak se nemůže způsobit, aby to, co není čestné, bylo prospěšné, poněvadž tomu překáží a
      odporuje přirozenost.
    </para>
    <para>20/ Vyskytne se ovšem námitka, jestliže kyne někomu nadmíru veliký zisk, že je to důvod k hříchu. Když Gaius
      Marius ztrácel naději na konsulát a už sedmý rok po praetuře se na své politické dráze nehnul z místa, dokonce se
      zdálo, že se už nikdy nebude o konsulát ucházet, obvinil u národa římského Quinta Metella, znamenitého muže a
      občana, svého velitele, od něhož byl vyslán do Říma, že protahuje válku. Jestliže prý Římané zvolí konsulem jeho,
      vbrzku odevzdá Jugurthu živého nebo mrtvého do moci národa římského. A tak se sice konsulem stal, ale porušil
      věrnost a spravedlnost, neboť křivým obviněním uvalil nepřízeň na velmi poctivého a váženého občana.
    </para>
    <para>Ani náš příbuzný Gratidianus si nepočínal jako poctivý muž, když byl praetorem; tribunové lidu si tehdy
      přibrali na poradu sbor praetorů, aby byla společným rozhodnutím upravena otázka finanční. V té době totiž
      kolísala cena peněz, takže nikdo ani nevěděl, kolik má. Společně sepsali úřední výnos s určením trestu a soudní
      příslušnosti a usnesli se, že příštího dne všichni najednou vystoupí na řečniště. Potom šli každý svou cestou,
      jenom Marius Gratidianus se odebral ze zasedání rovnou na řečniště a sám vyhlásil to, co bylo dohodnuto společně.
      A to mu ovšem vyneslo mnoho poct. Stavěli mu sochy ve všech městských čtvrtích a zapalovali před ním kadidlo a
      svíce. Zkrátka, nebylo nad něj člověka lidu dražšího.
    </para>
    <para>Takové případy tedy někdy matou uvažujícího člověka, když se nezdá tak důležité to, v čem se porušuje
      slušnost, kdežto zisk z toho plynoucí se zdá velmi významný; například Mariovi Gratidianovi se nezdálo příliš
      hanebné připravit své kolegy a tribuny lidu o přízeň občanů, ale zato se mu zdálo velmi prospěšné, aby se stal
      pomocí toho konsulem, čehož si tenkrát umínil dosáhnout. Ale ve všech případech platí jediná zásada – a přál bych
      si, aby sis ji dokonale zapamatoval –, že to, v čem se spatřuje prospěch, nesmí být hanebné, nebo se v tom nesmí
      spatřovat prospěch, jestliže to hanebné je.
    </para>
    <para>Můžeme tedy některého z těch dvou Mariů pokládat za poctivého muže? Hledej a pátrej ve své mysli, jakou tam
      chováš představu o poctivém člověku. Sluší se na poctivého člověka, aby lhal kvůli svému prospěchu, aby jiné
      osočoval, předbíhal a klamal? Jistěže ne. Je nějaká věc tak vzácná nebo zisk tak žádoucí, abys kvůli tomu ztratil
      důstojnost a jméno poctivého člověka? Může tento takzvaný prospěch dát člověku tolik, kolik mu vezme, zbaví-li ho
      dobrého jména a poruší-li jeho věrnost a spravedlnost? Jaký je v tom rozdíl, jestli se někdo z člověka promění ve
      zvíře, či zachová-li si lidskou podobu, ale projevuje nestvůrnou zvířeckost?
    </para>
    <para>21/ Jsou lidé, kteří vůbec nedbají práva a cti, jen aby dosáhli moci. Což si tak nepočínal muž, který si i za
      tchána zvolil takového člověka, aby mohl opřít svou moc o jeho smělost? Zdálo se mu prospěšným, aby se sám zmohl
      co nejvíce, zatímco druhý by na sebe vzal nepřízeň veřejnosti. Nevěděl, jak je to nespravedlivé vůči vlasti a jak
      hanebné. Sám jeho tchán pak příliš často citoval verše z Foiničanek, které přeložím, jak dovedu, snad neuměle, ale
      aspoň srozumitelně:
    </para>
    <formalpara>
      <emphasis>
        Neb když už právo rušit chceš, tu pro slávu je rušit smíš, však jinak ctnost si zachovej!
      </emphasis>
    </formalpara>
    <para>Jak zhoubnou myšlenku tu vyslovil Eteoklés nebo spíše Eurípidés, když učinil výjimkou právě to, co je
      největším zločinem.
    </para>
    <para>A proč si vůbec všímáme maličkostí, podvodných dědictví, obchodů a prodejů?</para>
    <para>Hle, tu máme člověka, jenž zatoužil stát se králem lidu římského a pánem všech národů, a také toho dosáhl.
      Jestli takovou touhu někdo nazve čestnou, je šílený, neboť tím schvaluje záhubu zákonů a svobody a pokládá jejich
      kruté a ohavné potlačení za slavný čin. Jestli však někdo přiznává, že není čestné být samovládcem v obci, která
      byla svobodná a má být svobodná, ale přitom tvrdí, že je to prospěšné tomu, kdo si může tak počínat, jakými
      domluvami, či spíše jakými výtkami se mám pokusit odvrátit takového člověka od jeho bludu? Což může, bohové
      nesmrtelní, být někomu prospěšná nejhanebnější a nejhroznější zrada vlasti, i když je snad ten, kdo se jí
      dopustil, nazýván od ujařmených občanů Otcem?
    </para>
    <para>Zkrátka prospěch se má řídit čestností tak, aby bylo patrno, že se tyto dva pojmy liší od sebe jenom jmény,
      ale ve své podstatě jsou jedno a totéž.
    </para>
    <para>Nevím, zda podle obecné lidové představy existuje nějaký větší prospěch než být králem, ale když posuzuji tu
      věc podle pravdy svým rozumem, shledávám, že naopak nic není neprospěšnějšího pro člověka, jenž dosáhl vlády
      nespravedlivě. Což mohou být někomu prospěšné úzkosti, starosti, strach ve dne v noci a život plný úkladů a
      nebezpečí?
      <emphasis>Mnozí nenávidí krále, málokteří ho milují</emphasis>
      , praví Accius. Avšak o jakého krále tu šlo? O toho, jenž
      zdědil království po Tantalovi a Pelopovi a vládl právem. Oč více lidí asi nenávidělo toho tyrana, jenž vojskem
      národa římského ujařmil sám národ římský a přinutil obec nejen svobodnou, ale i jiným národům vládnoucí, aby jemu
      otročila! Jakou skvrnu asi měl ten člověk na svém svědomí, jakou ránu ve své duši? Komu může být jeho vlastní
      život prospěšný, žije-li tak, že ten, kdo by ho života zbavil, získal by si největší vážnost a slávu? Jestliže
      tedy ani tyto věci, které se nejspíš zdají prospěšnými, prospěšné nejsou, protože jsou plné hanby a nečestnosti,
      musí to postačit k přesvědčení, že nic není prospěšné, co není čestné.
    </para>
    <para>22/ Ostatně toto smýšlení jsme dali najevo často i jindy, a zvláště tak učinil za války s Pyrrhem Gaius
      Fabricius, který byl tehdy podruhé konsulem, a s ním i náš senát. Když král Pyrrhus počal útočnou válku proti
      národu římskému a my jsme zápasili o nadvládu s tímto ušlechtilým a mocným králem, přišel od něho zběh do
      Fabriciova tábora a nabídl mu, dostane-li odměnu, že se vrátí tak tajně, jako přišel, do tábora Pyrrhova a že jej
      otráví. Fabricius vydal tohoto člověka Pyrrhovi a za tento čin byl pochválen senátem. A přece, hledíme-li jen na
      vnější prospěch a na obecné mínění o něm, byl by mohl jediný zběh skončit tu těžkou válku a odstranit nebezpečného
      soupeře říše. Byla by to však velká hanba a potupa, kdyby ten, s nímž jsme zápasili o slávu, byl býval přemožen
      zločinem, a nikoli statečností. Bylo tedy prospěšnější jak pro Fabricia, jenž byl v našem městě tím, čím byl v
      Athénách Aristeidés, tak pro senát, jenž nikdy neodloučil prospěch od čestnosti, zápasit s nepřítelem zbraní, či
      jedem?
    </para>
    <para>Usiluje-li se o vládu kvůli slávě, tedy pryč se zločinem, neboť na zločinu se sláva zakládat nemůže. Ale
      jestli se bezohledně usiluje o
      <emphasis>moc</emphasis>
      pro ni samu, nemůže taková moc přinést prospěch, neboť je spojena s hanbou.
      Nebyl tedy prospěšný návrh Lucia Philippa, syna Quintova, aby obce, které Lucius Sulla usnesením senátu osvobodil
      od poplatků, byly zase poplatné, ale peníze, jimiž si osvobození od daní vykoupily, abychom jim nevrátili. Senát
      tento jeho návrh schválil. Ale jaká to byla potupa pro říši! Vždyť více platilo slovo námořních lupičů než senátu.
      Zvětšily se ovšem důchody a tedy to prý bylo prospěšné.
    </para>
    <para>Jak dlouho ještě budou mít lidé odvahu nazývat prospěšným jednání nečestné! Může nějaké říši, která se má
      opírat o svou slávu a o přízeň spojenců, být prospěšná nenávist a hanba? Často jsem v tom nesouhlasil ani se svým
      přítelem Catonem. Zdálo se mi, že příliš tvrdě hájí státní pokladnu a důchody, že nájemcům cel odpírá všechno a
      spojencům mnoho, zatímco bychom měli být vůči těmto laskaví a s oněmi jednat; tak, jak jednáváme se svými selskými
      nájemci; a tehdy tím spíše, protože na svornosti stavů závisela spása obce. Chyboval také Curio, když říkával, že
      věc obyvatelů zapádského kraje je sice spravedlivá, ale vždycky k tomu dodával: „Zvítězit však musí ohled na náš
      prospěch.“ Byl by měl raději dokazovat, že ta věc není spravedlivá, protože není prospěšná obci, a nikoli uznávat
      sice, že spravedlivá je, ale přitom tvrdit, že není prospěšná.
    </para>
  </chapter>
</book>